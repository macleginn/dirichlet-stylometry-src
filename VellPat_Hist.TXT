historiae romanae ad m uinicium cos libri duo liber prior    epeus tempestate distractus a duce suo nestore metapontum condidit teucer non receptus a patre telamone ob segnitiam non uindicatae fratris iniuriae cyprum adpulsus cognominem patriae suae salamina constituit pyrrhus achillis filius epirum occupauit phidippus ephyram in thesprotia  at rex regum agamemnon tempestate in cretam insulam reiectus tres ibi urbes statuit duas a patriae nomine unam a uictoriae memoria mycenas tegeam pergamum idem mox scelere patruelis fratris aegisthi hereditarium exercentis in eum odium et facinore uxoris oppressus occiditur  regni potitur aegisthus per annos uii hunc orestes matremque socia consiliorum omnium sorore electra uirilis animi femina obtruncat factum eius a diis comprobatum spatio uitae et felicitate imperii apparuit quippe uixit annis xc regnauit lxx qui se etiam a pyrrho achillis filio uirtute uindicauit nam quod pactae eius menelai atque helenae filiae hermiones nuptias occupauerat delphis eum interfecit  per haec tempora lydus et tyrrhenus fratres cum regnarent in lydia sterilitate frugum compulsi sortiti sunt uter cum parte multitudinis patria decederet sors tyrrhenum contigit peruectus in italiam et loco et incolis et mari nobile ac perpetuum a se nomen dedit post orestis interitum filii eius penthilus et tisamenus regnauere triennio tum fere anno octogesimo post troiam captam centesimo et uicesimo quam hercules ad deos excesserat pelopis progenies quae omni hoc tempore pulsis heraclidis peloponnesi imperium obtinuerat ab herculis progenie expellitur duces recuperandi imperii fuere temenus cresphontes aristodemus quorum abauus fuerat eodem fere tempore athenae sub regibus esse desierunt quarum ultimus rex fuit codrus melanthi filius uir non praetereundus quippe cum lacedaemonii graui bello atticos premerent respondissetque pythius quorum dux ab hoste esset occisus eos futuros superiores deposita ueste regia pastoralem cultum induit immixtusque castris hostium de industria imprudenter rixam ciens interemptus est  codrum cum morte aeterna gloria athenienses secuta uictoria est quis eum non miretur qui his artibus mortem quaesierit quibus ab ignauis uita quaeri solet huius filius medon primus archon athenis fuit ab hoc posteri apud atticos dicti medontidae sed hic insequentesque archontes usque ad charo  pem dum uiuerent eum honorem usurpabant peloponnesii digredientes finibus atticis megara mediam corintho athenisque urbem condidere ea tempestate et tyria classis plurimum pollens mari in ultimo hispaniae tractu in extremo nostri orbis termino in insula circumfusa oceano perexiguo a continenti diuisa freto gades condidit ab iisdem post paucos annos in africa utica condita est exclusi ab heraclidis orestis liberi iactatique cum uariis casibus tum saeuitia maris quinto decimo anno sedem cepere circa lesbum insulam tum graecia maximis concussa est motibus achaei ex laconica pulsi eas occupauere sedes quas nunc obtinent pelasgi athenas commigrauere acerque belli iuuenis nomine thessalus natione thesprotius cum magna ciuium manu eam regionem armis occupauit quae nunc ab eius nomine thessalia appellatur ante myrmidonum uocitata ciuitas  quo nomine mirari conuenit eos qui iliaca componentes tempora de ea regione ut thessalia commemorant quod cum alii faciant tragici frequentissime faciunt quibus minime id concedendum est nihil enim ex persona poetae sed omnia sub eorum qui illo tempore uixerunt disserunt quod si quis a thessalo herculis filio eos appellatos thessalos dicet reddenda erit ei ratio cur numquam ante hunc insequentem thessalum ea gens id nominis usurpauerit  paulo ante aletes sextus ab hercule hippotis filius corinthum quae ante fuerat ephyre claustra  peloponnesi continentem in isthmo condidit neque est quod miremur ab homero nominari corinthum nam ex persona poetae et hanc urbem et quasdam ionum colonias iis nominibus appellat quibus uocabantur aetate eius multo post ilium captum conditae athenienses in euboea chalcida et eretriam colonis occupauere lacedaemonii in asia magnesiam nec multo post chalcidenses orti ut praediximus atticis hippocle et megasthene ducibus cumas in italia condiderunt huius classis cursum esse directum alii columbae antecedentis uolatu ferunt alii nocturno aeris sono qualis cerealibus sacris cieri solet  pars horum ciuium magno post interuallo neapolim condidit utriusque urbis eximia semper in romanos fides facit eas nobilitate atque amoenitate sua dignissimas sed illis diligentior ritus patrii mansit custodia cumanos osca mutauit uicinia uires autem ueteres earum urbium hodieque magnitudo ostentat moenium subsequenti tempore magna uis graecae iuuentutis abundantia uirium sedes quaeritans in asiam se effudit nam et iones duce ione profecti athenis nobilissimam partem regionis maritimae occupauere quae hodieque appellatur ionia urbesque constituere ephesum miletum colophona prienen lebedum myuntem erythram clazomenas phocaeam multasque in aegaeo atque icario occupauere insulas samum chium andrum tenum parum  delum aliasque ignobiles  et mox aeolii eadem profecti graecia longissimisque acti erroribus non minus illustres obtinuerunt locos clarasque urbes condiderunt smyrnam cymen larissam myrinam mytilenenque et alias urbes quae sunt in lesbo insula clarissimum deinde homeri illuxit ingenium sine exemplo maximum qui magnitudine operis et fulgore carminum solus appellari poeta meruit in quo hoc maximum est quod neque ante illum quem ipse imitaretur neque post illum qui eum imitari posset inuentus est neque quemquam alium cuius operis primus auctor fuerit in eo perfectissimum praeter homerum et archilochum reperiemus  hic longius a temporibus belli quod composuit troici quam quidam rentur abfuit nam ferme ante annos dccccl floruit intra mille natus est quo nomine non est mirandum quod saepe illud usurpat oioi nun brotoi eisin hoc enim ut hominum ita saeculorum notatur differentia quem si quis caecum genitum putat omnibus sensibus orbus est insequenti tempore imperium asiaticum ab assyriis qui id obtinuerant annis mlxx translatum est ad medos abhinc annos ferme dccclxx quippe sardanapalum eorum regem mollitiis fluentem et nimium felicem malo suo tertio et tricensimo loco ab nino et semiramide qui babylona  condiderant natum ita ut semper successor regni paterni foret filius arbaces medus imperio uitaque priuauit  ea aetate clarissimus grai nominis lycurgus lacedaemonius uir generis regii fuit seuerissimarum iustissimarumque legum auctor et disciplinae conuenientissimae uiris cuius quam diu sparta diligens fuit excelsissime floruit  hoc tractu temporum ante annos quinque et sexaginta quam urbs romana conderetur ab elissa tyria quam quidam dido autumant carthago conditur  circa quod tempus caranus uir generis regii sextus decimus ab hercule profectus argis regnum macedoniae occupauit a quo magnus alexander cum fuerit septimus decimus iure materni generis achille auctore paterni hercule gloriatus est aemilius sura de annis populi romani assyrii principes omnium gentium rerum potiti sunt deinde medi postea persae deinde macedones exinde duobus regibus philippo et antiocho qui a macedonibus oriundi erant haud multo post carthaginem subactam deuictis summa imperii ad populum romanum peruenit inter hoc tempus et initium regis nini assyriorum qui princeps rerum potitus intersunt anni mdccccxcu huius temporis aequalis hesiodus fuit circa cxx annos distinctus ab homeri aetate uir perelegantis ingenii et mollissima dulcedine carminum memorabilis otii quietisque cupidissimus  ut tempore tanto uiro ita operis auctoritate proximus qui uitauit ne in id quod homerus incideret patriamque et parentes testatus est sed patriam quia multatus ab ea erat contumeliosissime dum in externis moror incidi in rem domesticam maximique erroris et multum discrepantem auctorum opinionibus nam quidam huius temporis tractu aiunt a tuscis capuam nolamque conditam ante annos fere dcccxxx  quibus equidem adsenserim sed m cato quantum differt qui dicat capuam ab eisdem tuscis conditam ac subinde nolam stetisse autem capuam antequam a romanis caperetur annis circiter cclx  quod si ita est cum sint a capua capta anni ccxl ut condita est anni sunt fere d ego pace diligentiae catonis dixerim uix crediderim tam mature tantam urbem creuisse floruisse concidisse resurrexisse clarissimum deinde omnium ludicrum certamen et ad excitandam corporis animique uirtutem efficacissimum olympiorum initium habuit auctorem iphitum elium is eos ludos mercatumque instituit ante annos quam tu m uinici consulatum inires dcccxxiii  hoc sacrum eodem loco instituisse fertur abhinc annos ferme mccl atreus cum pelopi patri funebres ludos faceret quo quidem in ludicro omnisque generis certaminum hercules uictor extitit tum athenis perpetui archontes esse desierunt  cum fuisset ultimus alcmaeon coeperuntque in denos annos creari quae consuetudo in annos lxx mansit ac deinde annuis commissa est magistratibus res publica ex iis qui denis annis praefuerunt primus fuit charops ultimus eryxias ex annuis primus creon sexta olympiade post duo et uiginti annos quam prima constituta fuerat romulus martis filius ultus iniurias aui romam urbem parilibus in palatio condidit a quo tempore ad uos consules anni sunt dcclxxxi id actum post troiam captam annis ccccxxxuii  id gessit romulus adiutus legionibus latini aui sui libenter enim his qui ita prodiderunt accesserim cum aliter firmare urbem nouam tam uicinis ueientibus aliisque etruscis ac sabinis cum imbelli et pastorali manu uix potuerit quamquam eam asylo facto inter duos lucos auxit hic centum homines electos appellatosque patres instar habuit consilii publici hanc originem nomen patriciorum habet raptus uirginum sabinarum       nec minus clarus ea tempestate fuit miltiadis filius cimon       quam timuerat hostis expetit nam biennio adeo uaria fortuna cum consulibus conflixerat ut plerumque superior fuerit magnamque partem graeciae in societatem suam perduceret  quin rhodii quoque fidelissimi antea romanis tum dubia  fide speculati fortunam proniores regis partibus fuisse uisi sunt et rex eumenes in eo bello medius fuit animo neque fratris initiis neque suae respondit consuetudini  tum senatus populusque romanus l aemilium paulum qui et praetor et consul triumphauerat uirum in tantum laudandum in quantum intellegi uirtus potest consulem creauit filium eius pauli qui ad cannas quam tergiuersanter perniciosam rei publicae pugnam inierat tam fortiter in ea mortem obierat  is persam ingenti proelio apud urbem nomine pydnam in macedonia fusum fugatumque castris exuit deletisque eius copiis destitutum omni spe coegit e macedonia profugere quam ille linquens in insulam samothraciam profugit templique se religioni supplicem credidit  ad eum cn octauius praetor qui classi praeerat peruenit et ratione magis quam ui persuasit ut se romanorum fidei committeret ita paulus maximum nobilissimumque regem in triumpho duxit quo anno et octauii praetoris naualis et anicii regem illyriorum gentium ante currum agentis triumphi fuere celebres  quam sit adsidua eminentis fortunae comes inuidia altissimisque adhaereat etiam hoc colligi potest quod cum anicii octauiique triumphum nemo interpellaret fuere qui pauli impedire obniterentur cuius tantum priores excessit uel magnitudine regis persei uel specie simulacrorum uel modo pecuniae  ut bis miliens centiens sestertium aerario contulerit is et omnium ante actorum comparationem amplitudine uicerit per idem tempus cum antiochus epiphanes qui athenis olympieum inchoauit tum rex syriae ptolemaeum puerum alexandriae obsideret missus est ad eum legatus m popilius laenas qui iuberet incepto desistere  mandataque exposuit et regem deliberaturum se dicentem circumscripsit uirgula iussitque prius responsum reddere quam egrederetur finito harenae circulo sic cogitationem regiam romana disiecit constantia oboeditumque imperio lucio autem paulo magnae uictoriae compoti quattuor filii fuere ex iis duos natu maiores unum p scipioni p africani filio nihil ex paterna maiestate praeter speciem nominis uigoremque eloquentiae retinenti in adoptionem dederat alterum fabio maximo duos minores natu praetextatos quo tempore uictoriam adeptus est habuit  is cum in contione extra urbem more maiorum ante triumphi diem ordinem actorum suorum commemoraret deos immortales precatus est ut si quis eorum inuideret operibus ac fortunae suae in ipsum potius saeuiret quam in rem publicam  quae uox ueluti oraculo emissa magna parte eum spoliauit sanguinis  sui nam alterum ex suis quos in familia retinuerat liberis ante paucos triumphi alterum post pauciores amisit dies  aspera circa haec tempora censura fuluii flacci et postumii albini fuit quippe fuluii censoris frater et quidem consors cn fuluius senatu motus est ab iis censoribus post uictum captumque persen qui quadriennio post in libera custodia albae decessit pseudophilippus a mendacio simulatae originis appellatus qui se philippum regiaeque stirpis ferebat cum esset ultimae armis occupata macedonia adsumptis regni insignibus breui temeritatis poenas dedit  quippe q metellus praetor cui ex uirtute macedonici nomen inditum erat praeclara uictoria ipsum gentemque superauit et immani etiam achaeos rebellare incipientes fudit acie hic est metellus macedonicus qui porticus quae fuerunt circumdatae duabus aedibus sine inscriptione positis quae nunc octauiae porticibus ambiuntur fecerat quique hanc turmam statuarum equestrium quae frontem aedium spectant hodieque maximum ornamentum eius loci ex macedonia detulit  cuius turmae hanc causam referunt magnum alexandrum impetrasse a lysippo singulari talium auctore operum ut eorum equitum qui ex ipsius turma apud granicum flumen ceciderant expressa similitudine figurarum faceret statuas et ipsius quoque iis interponeret  hic idem primus omnium romae  aedem ex marmore in iis ipsis monumentis molitus uel magnificentiae uel luxuriae princeps fuit  uix ullius gentis aetatis ordinis hominem inueneris cuius felicitatem fortunae metelli compares nam praeter excellentes triumphos honoresque amplissimos et principale in re publica fastigium extentumque uitae spatium et acres innocentesque pro re publica cum inimicis contentiones quattuor filios sustulit omnes adultae aetatis uidit omnes reliquit superstites et honoratissimos  mortui eius lectum pro rostris sustulerunt quattuor filii unus consularis et censorius alter consularis tertius consul quartus candidatus consulatus quem honorem adeptus est hoc est nimirum magis feliciter de uita migrare quam mori uniuersa deinde ut praediximus instincta in bellum achaia cuius pars magna eiusdem metelli macedonici uirtute armisque fracta erat maxime corinthiis in arma cum grauibus etiam in romanos contumeliis instigantibus destinatus ei bello gerendo consul mummius  et sub idem tempus magis quia uolebant romani quidquid de carthaginiensibus diceretur credere quam quia credenda adferebantur statuit senatus carthaginem excidere  ita eodem tempore p scipio aemilianus uir auitis p africani paternisque l pauli uirtutibus simillimus omnibus belli ac togae dotibus ingeniique ac studiorum  eminentissimus saeculi sui qui nihil in uita nisi laudandum aut fecit aut dixit ac sensit quem paulo genitum adoptatum a scipione africani filio diximus aedilitatem petens consul creatus est  bellum carthagini iam ante biennium a prioribus consulibus illatum maiore ui intulitcum ante in hispania murali corona in africa obsidionali donatus esset in hispania uero etiam ex prouocatione ipse modicus uirium immanis magnitudinis hostem interemisset  eamque urbem magis inuidia imperii quam ullius eius temporis noxiae inuisam romano nomini funditus sustulit fecitque suae uirtutis monimentum quod fuerat aui eius clementiae carthago diruta est cum stetisset annis dclxui abhinc annos clxxuii cn cornelio lentulo l mummio consulibus  hunc finem habuit romani imperii carthago aemula cum qua bellare maiores nostri coepere claudio et fuluio consulibus ante annos ccxcui quam tu m uinici consulatum inires ita per annos cxu aut bellum inter eos populos aut belli praeparatio aut infida pax fuit  neque se roma iam terrarum orbi superato securam sperauit fore si nomen usquam stantis maneret carthaginis adeo odium certaminibus ortum ultra metum durat et ne in uictis quidem deponitur neque ante inuisum esse desinit quam esse desiit ante triennium quam carthago deleretur  m cato perpetuus diruendae eius auctor l censorino m manilio consulibus mortem obiit eodem anno quo carthago concidit l mummius corinthum post annos dcccclii quam ab alete hippotis filio erat condita funditus eruit  uterque imperator deuictae a se gentis nomine honoratus alter africanus alter appellatus est achaicus nec quisquam ex nouis hominibus prior mummio cognomen uirtute partum uindicauit  diuersi imperatoribus mores diuersa fuere studia quippe scipio tam elegans liberalium studiorum omnisque doctrinae et auctor et admirator fuit ut polybium panaetiumque praecellentes ingenio uiros domi militiaeque secum habuerit neque enim quisquam hoc scipione elegantius interualla negotiorum otio dispunxit semperque aut belli aut pacis seruiit artibus semper inter arma ac studia uersatus aut corpus periculis aut animum disciplinis exercuit mummius tam rudis fuit ut capta corintho cum maximorum artificum perfectas manibus tabulas ac statuas in italiam portandas locaret iuberet praedici conducentibus si eas perdidissent nouas eos reddituros  non tamen puto dubites uinici quin magis pro re publica fuerit manere adhuc rudem corinthiorum intellectum quam in tantum ea intellegi et quin hac prudentia illa imprudentia decori publico fuerit conuenientior  cum facilius cuiusque rei in unum contracta species quam diuisa temporibus oculis animisque inhaereat statui priorem huius uoluminis posterioremque partem non inutili rerum notitia in artum contracta distinguere atque huic loco inserere quae quoque tempore post romam a gallis captam deducta sit colonia iussu senatus nam militarium et causae et auctores et ipsarum praefulgent nomina huic rei per idem tempus ciuitates propagatas auctumque romanum nomen communione iuris haud intempestiue subtexturi uidemur  post septem annos quam galli urbem ceperant sutrium deducta colonia est et post annum setia nouemque interiectis annis nepe deinde interpositis duobus et triginta aricini in ciuitatem recepti  abhinc annos autem cccl sp postumio ueturio caluino consulibus campanis data est ciuitas partique samnitium sine suffragio et eodem anno cales deducta colonia interiecto deinde triennio fundani et formiani in ciuitatem recepti eo ipso anno quo alexandria condita est  insequentibusque consulibus a sp postumio philone publilio censoribus acerranis data ciuitas et post triennium tarracina deducta colonia interpositoque quadriennio luceria ac deinde interiecto triennio suessa aurunca et saticula interamnaque post biennium  decem deinde hoc munere anni uacauerunt tunc sora atque alba  deductae coloniae et carseoli post biennium  at quintum fabio quinto decio mure quartum consulibus quo anno pyrrhus regnare coepit sinuessam minturnasque missi coloni post quadriennium uenusiam interiectoque biennio m curio et rufino cornelio consulibus sabinis sine suffragio data ciuitas id actum ante annos ferme cccxx  at cosam et paestum abhinc annos ferme trecentos fabio dorsone et claudio canina consulibus interiecto quinquennio sempronio sopho et appio caeci filio consulibus ariminum et beneuentum coloni missi et suffragii ferendi ius sabinis datum  at initio primi belli punici firmum et castrum colonis occupata et post annum aesernia postque xuii annos aefulum et alsium fregenaeque anno post biennium proximoque anno torquato sempronioque consulibus brundisium et post triennium spoletium quo anno floralium ludorum factum est initium postque biennium ducta ualentia et sub aduentum in italiam hannibalis cremona atque placentia deinde neque dum hannibal in italia moratur neque proximis post excessum eius annis  uacauit romanis colonias condere cum esset in bello conquirendus potius miles quam dimittendus et post bellum uires refouendae magis quam spargendae  cn autem manlio uolsone et fuluio nobiliore consulibus bononia deducta colonia abhinc annos ferme ccxuii et post quadriennium pisaurum ac potentia interiectoque triennio aquileia et grauisca et post quadriennium luca  eodem temporum tractu quamquam apud quosdam ambigitur puteolos salernumque et buxentum missi coloni auximum autem in picenum abhinc annos ferme clxxxuii ante triennium quam cassius censor a lupercali in palatium uersus theatrum facere instituit cui inde moliendo eximia ciuitatis seueritas et consul caepio restitere quod ego inter clarissima publicae uoluntatis argumenta numerauerim  cassio autem longino et sextio caluino qui sallues apud aquas quae ab eo sextiae appellantur deuicit consulibus fabrateria deducta est abhinc annos ferme cluii et post annum scolacium mineruia tarentum neptunia carthagoque in africa prima ut praediximus extra italiam colonia condita est  de dertona ambigitur narbo autem martius in gallia porcio marcioque consuli  bus abhinc annos circiter cliii deducta colonia est post tres et uiginti annos in bagiennis eporedia mario sextum ualerioque flacco consulibus neque facile memoriae mandauerim quae nisi militaris post hoc tempus deducta sit cum haec particula operis uelut formam propositi excesserit quamquam intellego mihi in hac tam praecipiti festinatione quae me rotae proniue gurgitis ac uerticis modo nusquam patitur consistere paene magis necessaria praetereunda quam superuacua amplectenda nequeo tamen temperare mihi quin rem saepe agitatam animo meo neque ad liquidum ratione perductam signem stilo quis enim abunde mirari potest quod eminentissima cuiusque professionis ingenia in eandem formam et in idem artati temporis congruere spatium et quemadmodum clausa capso alioque saepto diuersi generis animalia nihilominus separata alienis in unum quaeque corpus congregantur ita cuiusque clari operis capacia ingenia in similitudinem et temporum et profectuum semet ipsa ab aliis separauerunt  una neque multorum annorum spatio diuisa aetas per diuini spiritus uiros aeschylum sophoclen euripiden illustrauit tragoediam una  priscam illam et ueterem sub cratino aristophaneque et eupolide comoediam ac nouam comicam menander aequalesque eius aetatis magis quam operis philemo ac diphilus et inuenere intra paucissimos annos neque imitandam reliquere  philosophorum quoque ingenia socratico ore defluentia omnium quos paulo ante enumerauimus quanto post platonis aristotelisque mortem floruere spatio quid ante isocratem quid post eius auditores eorumque discipulos clarum in oratoribus fuit adeo quidem artatum angustiis temporum ut nemo memoria dignus alter ab altero uideri nequiuerint neque hoc in graecis quam in romanis euenit magis nam nisi aspera ac rudia repetas et inuenti laudanda nomine in accio circaque eum romana tragoedia est dulcesque latini leporis facetiae per caecilium terentiumque et afranium subpari aetate nituerunt  historicos etiam ut liuium quoque priorum aetati adstruas praeter catonem et quosdam ueteres et obscuros minus lxxx annis circumdatum aeuum tulit ut nec poetarum in antiquius citeriusue processit ubertas  at oratio ac uis forensis perfectumque prosae eloquentiae decus ut idem separetur catopace p crassi scipionisque et laelii et gracchorum et fannii et seruii galbae dixerimita uniuersa sub principe operis  sui erupit tullio ut delectari ante eum paucissimis mirari uero neminem possis nisi aut ab illo uisum aut qui illum uiderit  hoc idem euenisse grammaticis plastis pictoribus scalptoribus quisquis temporum institerit notis reperiet eminentiam cuiusque operis artissimis temporum claustris circumdatam huius ergo recedentis in quodque saeculum ingeniorum similitudinis congregantisque se et in studium par et in emolumentum causas cum semper requiro numquam reperio quas esse ueras confidam sed fortasse ueri similes inter quas has maxime alit aemulatio ingenia et nunc inuidia nunc admiratio imitationem accendit naturaque quod summo studio petitum est ascendit in summum difficilisque in perfecto mora est naturaliterque quod procedere non potest recedit  et ut primo ad consequendos quos priores ducimus accendimur ita ubi aut praeteriri aut aequari eos posse desperauimus studium cum spe senescit et quod adsequi non potest sequi desinit et uelut occupatam relinquens materiam quaerit nouam praeteritoque eo in quo eminere non possumus aliquid in quo nitamur  conquirimus sequiturque ut frequens ac mobilis transitus maximum perfecti operis impedimentum sit transit admiratio ab condicione temporum et ad urbium una urbs attica pluribus annis eloquentia quam uniuersa graecia operibusque floruit adeo ut corpora gentis illius separata sint in alias ciuitates ingenia uero solis atheniensium muris clausa existimes  neque hoc ego magis miratus sim quam neminem argiuum thebanum lacedaemonium oratorem aut dum uixit auctoritate aut post mortem memoria dignum existimatum quae urbes et in italia talium studiorum fuere steriles nisi thebas unum os pindari illuminaret nam alcmana lacones falso sibi uindicant  liber secundus potentiae romanorum prior scipio uiam aperuerat luxuriae posterior aperuit quippe remoto carthaginis metu sublataque imperii aemula non gradu sed praecipiti cursu a uirtute descitum ad uitia transcursum uetus disciplina deserta noua inducta in somnum a uigiliis ab armis ad uoluptates a negotiis in otium conuersa ciuitas  tum scipio nasica in capitolio porticus tum quas praediximus metellus tum in circo cn octauius multo amoenissimam moliti sunt publicamque magnificentiam secuta priuata luxuria est triste deinde et contumeliosum bellum in hispania duce latronum uiriatho secutum est quod ita uaria fortuna gestum est ut saepius romanorum gereretur aduersa sed interempto uiriatho fraude magis quam uirtute seruilii caepionis numantinum grauius exarsit  haec urbs numquam plura quam x milia propriae iuuentutis armauit sed uel ferocia ingenii uel inscitia nostrorum ducum uel fortunae indulgentia cum alios duces tum pompeium magni nominis uirum ad turpissima deduxit foederahic primus e pompeis consul fuit nec minus turpia ac detestabilia mancinum hostilium consulem  sed pompeium gratia impunitum habuit mancinum uerecundiaquippe non recusandoperduxit huc  ut per fetiales nudus ac post tergum religatis manibus dederetur hostibus quem illi recipere se negauerunt sicut quondam caudini fecerunt dicentes publicam uiolationem fidei non debere unius lui sanguine immanem deditio mancini ciuitatis mouit dissensionem quippe ti gracchus ti gracchi clarissimi atque eminentissimi uiri filius p africani ex filia nepos quo quaestore et auctore id foedus ictum erat  nunc grauiter ferens aliquid a se factum infirmari nunc similis uel iudicii uel poenae metuens discrimen tribunus pl creatus uir alioqui uita innocentissimus ingenio florentissimus proposito sanctissimus tantis denique adornatus uirtutibus quantas perfecta et natura et industria mortalis condicio recipit p mucio scaeuola l calpurnio consulibus abhinc annos clxii desciuit a bonis pollicitusque toti italiae ciuitatem simul etiam promulgatis agrariis legibus omnibus statum concupiscentibus summa imis miscuit et in praeruptum atque anceps periculum adduxit rem publicam octauioque collegae pro bono publico stanti imperium abrogauit triumuiros agris diuidendis coloniisque deducendis creauit se socerumque suum consularem appium et gaium fratrem admodum iuuenem  tum p scipio nasica eius qui optimus uir a senatu iudicatus erat nepos eius qui censor porticus in capitolio fecerat filius pronepos autem cn scipionis celeberrimi uiri p africani patrui is priuatusque et togatus cum esset consobrinus ti gracchi patriam cognationi praeferens et quidquid publice salutare non esset priuatim alienum existimansob eas uirtutes primus omnium absens pontifex maximus factus est circumdata laeuo brachio togae lacinia ex superiore parte capitolii summis gradibus insistens hortatus est qui saluam uellent rem publicam se sequerentur  tum optimates senatus atque equestris ordinis pars melior et maior et intacta perniciosis consiliis plebs inruere in gracchum stantem in area cum cateruis suis et concientem paene totius italiae frequentiam is fugiens decurrensque cliuo capitolino fragmine subsellii ictus uitam quam gloriosissime degere potuerat immatura morte finiuit hoc initium in urbe roma ciuilis sanguinis gladiorumque impunitatis fuit inde ius ui obrutum potentiorque habitus prior discordiaeque ciuium antea condicionibus sanari solitae ferro diiudicatae bellaque non causis inita sed prout eorum merces fuit  quod haud mirum est non enim ibi consistunt exempla unde coeperunt sed quamlibet in tenuem recepta tramitem latissime euagandi sibi uiam faciunt et ubi semel recto deerratum est in praeceps  peruenitur nec quisquam sibi putat turpe quod alii fuit fructuosum interim dum haec in italia geruntur aristonicus qui mortuo rege attalo a quo asia populo romano hereditati relicta erat sicut relicta postea est a nicomede bithynia mentitus regiae stirpis originem armis eam occupauerat is uictus a m perpenna ductusque in triumpho set a m aquilio capite poenas dedit cum initio belli crassum mucianum uirum iuris scientissimum decedentem ex asia proconsulem interemisset  et p scipio africanus aemilianus qui carthaginem deleuerat post tot acceptas circa numantiam clades creatus iterum consul missusque in hispaniam fortunae uirtutique expertae in africa respondit in hispania et intra annum ac tres menses quam eo uenerat circumdatam operibus numantiam excisamque aequauit solo  nec quisquam ullius gentis hominum ante eum clariore urbium excidio nomen suum perpetuae commendauit memoriae quippe excisa carthagine ac numantia ab alterius nos metu alterius uindicauit contumeliis  hic eum interrogante tribuno carbone quid de ti gracchi caede sentiret respondit si is occupandae rei publicae animum habuisset iure caesum et cum omnis contio acclamasset hostium inquit armatorum totiens clamore non territus qui possum uestro moueri quorum nouerca est italia  reuersus in urbem intra breue tempus m aquilio c sempronio consulibus abhinc annos  clx post duos consulatus duosque triumphos et bis excisos terrores rei publicae mane in lectulo repertus est mortuus ita ut quaedam elisarum faucium in ceruice reperirentur notae  de tanti uiri morte nulla habita est quaestio eiusque corpus uelato capite elatum est cuius opera super totum terrarum orbem roma extulerat caput seu fatalem ut plures seu conflatam insidiis ut aliqui prodidere memoriae mortem obiit uitam certe dignissimam egit quae nullius ad id temporis praeterquam auito fulgore uinceretur  decessit anno ferme lui de quo si quis ambiget recurrat ad priorem consulatum eius in quem creatus est anno xxxui ita dubitare desinet ante tempus excisae numantiae praeclara in hispania militia d bruti fuit qui penetratis omnibus hispaniae gentibus ingenti ui hominum urbiumque potitus numero aditis quae uix audita erant gallaeci cognomen meruit  et ante eum paucis annis tam seuerum illius q macedonici in his gentibus imperium fuit ut cum urbem contrebiam nomine in hispania oppugnaret pulsas praecipiti loco quinque cohortes legionarias eodem protinus subire iuberet  facientibusque omnibus in procinctu testamenta uelut ad certam mortem eundum foret non deterritus proposito perseuerantia ducis quem  moriturum miserat militem uictorem recepit tantum effecit mixtus timori pudor spesque desperatione quaesita hic uirtute ac seueritate facti at fabius aemilianus pauli exemplo disciplinae in hispania fuit clarissimus decem deinde interpositis annis qui ti gracchum idem gaium fratrem eius occupauit furor tam uirtutibus eius omnibus quam huic errori similem ingenio etiam eloquentiaque longe praestantiorem  qui cum summa quiete animi ciuitatis princeps esse posset uel uindicandae fraternae mortis gratia uel praemuniendae regalis potentiae eiusdem exempli tribunatum ingressus longe maiora et acriora repetens dabat ciuitatem omnibus italicis extendebat eam paene usque alpes  diuidebat agros uetabat quemquam ciuem plus quingentis iugeribus habere quod aliquando lege licinia cautum erat noua constituebat portoria nouis coloniis replebat prouincias iudicia a senatu transferebat ad equites frumentum plebi dari instituerat nihil immotum nihil tranquillum nihil quietum denique in eodem statu relinquebat quin alterum etiam continuauit tribunatum hunc l opimius consul qui praetor fregellas exciderat persecutus armis unaque fuluium flaccum consularem ac triumphalem uirum aeque praua cupientem quem c gracchus in locum tiberii fratris triumuirum nominauerat eum socium  regalis adsumpserat potentiae morte adficit  id unum nefarie ab opimio proditum quod capitis non dicam gracchi sed ciuis romani pretium se daturum idque auro repensurum proposuit  flaccus in auentino armatus ad pugnam ciens cum filio maiore iugulatus est gracchus profugiens cum iam comprehenderetur ab iis quos opimius miserat ceruicem euporo seruo praebuit qui non segnius se ipse interemit quam domino succurrerat quo die singularis pomponii equitis romani in gracchum fides fuit qui more coclitis sustentatis in ponte hostibus eius gladio se transfixit  ut ti gracchi antea corpus ita gai mira crudelitate uictorum in tiberim deiectum est hunc ti gracchi liberi p scipionis africani nepotes uiua adhuc matre cornelia africani filia uiri optimis ingeniis male usi uitae mortisque habuere exitum qui si ciuilem dignitatis concupissent modum quidquid tumultuando adipisci gestierunt quietis obtulisset res publica  huic atrocitati adiectum scelus unicum quippe iuuenis specie excellens necdum duodeuicesimum transgressus annum immunisque delictorum paternorum fuluii flacci filius quem pater legatum de condicionibus miserat ab opimio interemptus est quem cum haruspex tuscus amicus flentem in uincula duci uidisset quin tu hoc potius inquit facis protinusque illiso capite in postem lapideum ianuae  carceris effusoque cerebro expirauit  crudelesque mox quaestiones in amicos clientesque gracchorum habitae sunt sed opimium uirum alioqui sanctum et grauem damnatum postea iudicio publico memoria ipsius saeuitiae nulla ciuilis persecuta est misericordia  eadem rupilium popiliumque qui consules asperrime in tiberii gracchi amicos saeuierant postea iudiciorum publicorum merito oppressit inuidia rei tantae parum ad notitiam pertinens interponatur  hic est opimius a quo consule celeberrimum opimiani uini nomen quod iam nullum esse spatio annorum colligi potest cum ab eo sint ad te m uinici consulem anni cli  factum opimii quod inimicitiarum quaesita est ultio minor secuta auctoritas et uisa ultio priuato odio magis quam publicae uindictae data in legibus gracchi inter perniciosissima numerarim quod extra italiam colonias posuit id maiores cum uiderent tanto potentiorem tyro carthaginem massiliam phocaea syracusas corintho cyzicum ac byzantium mileto genitali solo diligenter uitauerant et ciues romanos ad censendum ex prouinciis in italiam reuocauerant  prima autem extra italiam colonia carthago condita est subinde porcio marcioque consulibus deducta colonia narbo martius  mandetur deinde memoriae seueritas iudiciorum quippe c cato consularis m catonis nepos africani sororis filius repetundarum ex macedonia damnatus est cum lis eius hs quattuor milibus aestimaretur adeo illi uiri magis uoluntatem peccandi intuebantur quam modum factaque ad consilium dirigebant et quid non in quantum admissum foret aestimabant  circa eadem tempora duo metelli fratres uno die triumphauerunt non minus clarum exemplum et adhuc unicum fuluii flacci eius qui capuam ceperat filiorum sed alterius in adoptionem dati in collegio consulatus fuit adoptiuus in acidini manlii familiam datus nam censura metellorum patruelium non germanorum fratrum fuit quod solis contigerat scipionibus tum cimbri et teutoni transcendere rhenum multis mox nostris suisque cladibus nobiles per eadem tempora clarus eius minucii qui porticus quae hodieque celebres sunt molitus est ex scordiscis triumphus fuit eodem tractu temporum nituerunt oratores scipio aemilianus laeliusque ser galba duo gracchi c fannius carbo papirius nec praetereundus metellus numidicus et scaurus et ante omnes l crassus et m antonius  quorum aetati  ingeniisque successere c caesar strabo p sulpicius nam q mucius iuris scientia quam proprie eloquentiae nomine celebrior fuit clara etiam per idem aeui spatium fuere ingenia in togatis afranii in tragoediis pacuuii atque acii usque in graecorum ingeniorum comparationem euecti magnumque inter hos ipsos facientis operi suo locum adeo quidem ut in illis limae in hoc paene plus uideatur fuisse sanguinis  celebre et lucilii nomen fuit qui sub p africano numantino bello eques militauerat quo quidem tempore iuuenes adhuc iugurtha ac marius sub eodem africano militantes in iisdem castris didicere quae postea in contrariis facerent historiarum auctor iam tum sisenna erat iuuenis sed opus belli ciuilis sullanique post aliquot annos ab eo seniore editum est  uetustior sisenna fuit caelius aequalis sisennae rutilius claudiusque quadrigarius et ualerius antias sane non ignoremus eadem aetate fuisse pomponium sensibus celebrem uerbis rudem et nouitate inuenti a se operis commendabilem prosequamur nota seueritatem censorum cassii longini caepionisque qui abhinc annos cluii lepidum aemilium augurem quod sex milibus hs aedes conduxisset adesse iusserunt  at nunc si quis tanti habitet uix ut senator agnoscitur adeo natura a rectis in uitia a uitiis in praua a prauis in praecipitia peruenitur  eodem tractu temporum et domitii ex aruernis et fabii ex allobrogibus uictoria fuit nobilis fabio pauli nepoti ex uictoria cognomen allobrogico inditum notetur domitiae familiae peculiaris quaedam et ut clarissima ita artata numero felicitas uii ante hunc nobilissimae simplicitatis iuuenem cn domitium fuere singuli omnino parentibus geniti sed omnes ad consulatum sacerdotiaque ad triumphi autem paene omnes peruenerunt insignia bellum deinde iugurthinum gestum est per q metellum nulli secundum saeculi sui huius legatus fuit c marius quem praediximus natus equestri loco hirtus atque horridus uitaque sanctus quantum bello optimus tantum pace pessimus immodicus gloriae insatiabilis impotens semperque inquietus  hic per publicanos aliosque in africa negotiantes criminatus metelli lentitudinem trahentis iam in tertium annum bellum et naturalem nobilitatis superbiam morandique in imperiis cupiditatem effecit ut cum commeatu petito romam uenisset consul crearetur bellique paene patrati a metello qui bis iugurtham acie fuderat summa committeretur sibi metelli tamen et triumphus fuit clarissi  mus et meritum eius fidei uirtutique cognomen numidici inditum  ut paulo ante domitiae familiae ita caeciliae notanda claritudo est quippe intra xii ferme annos huius temporis consules fuere metelli aut censores aut triumpharunt amplius duodecies ut appareat quemadmodum urbium imperiorumque ita gentium nunc florere fortunam nunc senescere nunc interire at c marius l sullam iam tunc ut praecauentibus fatis copulatum sibi quaestorem habuit et per eum missum ad regem bocchum iugurtha rege abhinc annos ferme cxxxuiii potitus est designatusque iterum consul in urbem reuersus secundi consulatus initio kal ianuariis eum in triumpho duxit  effusa ut praediximus immanis uis germanarum gentium quibus nomen cimbris ac teutonis erat cum caepionem manliumque consules et ante carbonem silanumque fudissent fugassentque in galliis et exuissent exercitu scaurumque aurelium consularem et alios celeberrimi nominis uiros trucidassent populus romanus non alium repellendis tantis hostibus magis idoneum imperatorem quam marium est ratus  tum multiplicati consulatus eius tertius in apparatu belli consumptus quo anno cn domitius tribunus pl legem tulit ut sacerdotes quos antea collegae  sufficiebant populus crearet  quarto trans alpes circa aquas sextias cum teutonis conflixit amplius cl milia hostium priore ac postero die ab eo trucidati gensque excisa teutonum  quinto citra alpes in campis quibus nomen erat raudiis ipse consul et proconsul q lutatius catulus fortunatissimo decertauere proelio caesa aut capta amplius c milia hominum hac uictoria uidetur meruisse marius ne eius nati rem publicam paeniteret ac mala bonis repensasse  sextus consulatus ueluti praemium ei meritorum datus non tamen huius consulatus fraudetur gloria quo seruilii glauciae saturninique apulei furorem continuatis honoribus rem publicam lacerantium et gladiis quoque et caede comitia discutientium consul armis compescuit hominesque exitiabiles in hostilia curia morte multauit deinde interiectis paucis annis tribunatum iniit m liuius drusus uir nobilissimus eloquentissimus sanctissimus meliore in omnia ingenio animoque quam fortuna usus  qui cum senatui priscum restituere cuperet decus et iudicia ab equitibus ad eum transferre ordinemquippe eam potestatem nacti equites gracchanis legibus cum in multos clarissimos atque innocentissimos uiros saeuissent tum p rutilium uirum non saeculi sui sed omnis aeui optimum interrogatum lege repetundarum maximo cum gemitu ciuitatis dam  nauerant in iis ipsis quae pro senatu moliebatur senatum habuit aduersarium non intellegentem si qua de plebis commodis ab eo agerentur ueluti inescandae illiciendaeque multitudinis causa fieri ut minoribus perceptis maiora permitteret  denique ea fortuna drusi fuit ut malefacta collegarum eius quam optime ab ipso cogitata senatus probaret magis et honorem qui ab eo deferebatur sperneret iniurias quae ab aliis intendebantur aequo animo reciperet et huius summae gloriae inuideret illorum modicam ferret tum conuersus drusi animus quando bene incepta male cedebant ad dandam ciuitatem italiae quod cum moliens reuertisset e foro immensa illa et incondita quae eum semper comitabatur cinctus multitudine in atrio domus suae cultello percussus qui adfixus lateri eius relictus est intra paucas horas decessit  sed cum ultimum redderet spiritum intuens circumstantium maerentiumque frequentiam effudit uocem conuenientissimam conscientiae suae ecquandone inquit propinqui amicique similem mei ciuem habebit res publica hunc finem clarissimus iuuenis uitae habuit cuius morum minime omittatur argumentum cum aedificaret domum in palatio in eo loco ubi est quae  quondam ciceronis mox censorini fuit nunc statilii sisennae est promitteretque ei architectus ita se eam aedificaturum ut libera a conspectu immunisque ab omnibus arbitris esset neque quisquam in eam despicere posset tu uero inquit si quid in te artis est ita compone domum meam ut quidquid agam ab omnibus perspici possit mors drusi iam pridem tumescens bellum excitauit italicum quippe l caesare et p rutilio consulibus abhinc annos cxx uniuersa italia cum id malum ab asculanis ortum essetquippe seruilium praetorem fonteiumque legatum occiderantac deinde a marsis exceptum in omnes penetrasset regiones arma aduersus romanos cepit quorum ut fortuna atrox ita causa fuit iustissima petebant enim eam ciuitatem cuius imperium armis tuebantur per omnes annos atque omnia bella duplici numero se militum equitumque fungi neque in eius ciuitatis ius recipi quae per eos in id ipsum peruenisset fastigium per quod homines eiusdem et gentis et sanguinis ut externos alienosque fastidire posset  id bellum amplius ccc milia iuuentutis italicae abstulit clarissimi autem imperatores fuerunt romani eo bello cn pompeius cn pompei magni pater c marius de quo praediximus l sulla anno ante praetura functus q metellus numidici  filius qui meritum cognomen pii consecutus erat quippe expulsum ciuitate a l saturnino tribuno pl quod solus in leges eius iurare noluerat pietate sua auctoritate senatus consensu rei publicae restituit patrem nec triumphis honoribusque quam aut causa exilii aut exilio aut reditu clarior fuit numidicus italicorum autem fuerunt celeberrimi duces silo popaedius herius asinius insteius cato c pontidius telesinus pontius marius egnatius papius mutilus  neque ego uerecundia domestici sanguinis gloriae quidquam dum uerum refero subtraham quippe multum minati magii ataui mei aeculanensis tribuendum est memoriae qui nepos decii magii campanorum principis celeberrimi et fidelissimi uiri tantam hoc bello romanis fidem praestitit ut cum legione quam ipse in hirpinis conscripserat herculaneum simul cum t didio caperet pompeios cum l sulla oppugnaret compsamque occuparet  cuius de uirtutibus cum alii tum maxime dilucide q hortensius in annalibus suis rettulit cuius illi pietati plenam populus romanus gratiam rettulit ipsum uiritim ciuitate donando duos filios eius creando praetores cum seni adhuc crearentur tam uaria atque atrox fortuna italici belli fuit ut per biennium continuo duo romani consules rutilius ac deinde cato porcius ab hostibus occi  derentur exercitus populi romani multis in locis funderentur utque ad saga iretur diuque in eo habitu maneretur caput imperii sui corfinium legerant quod appellarent italicam paulatim deinde recipiendo in ciuitatem qui arma aut non ceperant aut deposuerant maturius uires refectae sunt pompeio sullaque et mario fluentem procumbentemque rem populi romani restituentibus finito ex maxima parte nisi quae nolani belli manebant reliquiae italico bello quo quidem romani uictis adflictisque ipsi exarmati quam integri uniuersis ciuitatem dare maluerunt consulatum inierunt q pompeius et l cornelius sulla uir qui neque ad finem uictoriae satis laudari neque post uictoriam abunde uituperari potest  hic natus familia nobili sextus a cornelio rufino qui bello pyrrhi inter celeberrimos fuerat duces cum familiae eius claritudo intermissa esset diu ita se gessit ut nullam petendi consulatum cogitationem habere uideretur  deinde post praeturam illustratus bello italico et ante in gallia legatione sub mario qua eminentissimos duces hostium fuderat ex successu animum sumpsit petensque consulatum paene omnium ciuium suffragiis factus est sed eum honorem undequinquagesimo aetatis suae anno adsecutus est  per ea tempora mithridates ponticus rex uir neque silendus neque dicendus sine cura bello acerrimus uirtute eximius aliquando fortuna semper animo maximus consiliis dux miles manu odio in romanos hannibal occupata asia necatisque in ea omnibus ciuibus romanis  quos quidem eadem die atque hora redditis ciuitatibus litteris ingenti cum pollicitatione praemiorum interimi iusserat quo tempore neque fortitudine aduersus mithridatem neque fide in romanos quisquam rhodiis par fuithorum fidem mytilenaeorum perfidia illuminauit qui m aquilium aliosque mithridati uinctos tradiderunt quibus libertas in unius theophanis gratiam postea a pompeio restituta estcum terribilis italiae quoque uideretur imminere sorte obuenit sullae asia prouincia is egressus urbe cum circa nolam moraretur quippe ea urbs pertinacissime arma retinebat exercituque romano obsidebatur uelut paeniteret eius fidei quam omnium sanctissimam bello praestiterat punico  p sulpicius tribunus plebis disertus acer opibus gratia amicitiis uigore ingenii atque animi celeberrimus cum antea rectissima uoluntate apud populum maximam quaesisset dignitatem quasi pigeret eum uirtutum suarum et bene consulta ei male cederent  subito prauus et praeceps se c mario post lxx annum omnia imperia et omnes prouincias concupiscenti addixit legemque ad populum tulit qua sullae imperium abrogaretur c mario  bellum decerneretur mithridaticum aliasque leges perniciosas et exitiabiles neque tolerandas liberae ciuitati tulit quin etiam q pompei consulis filium eundemque sullae generum per emissarios factionis suae interfecit tum sulla contracto exercitu ad urbem rediit eamque armis occupauit xii auctores nouarum pessimarumque rerum inter quos marium cum filio et p sulpicio urbe exturbauit ac lege lata exules fecit sulpicium etiam adsecuti equites in laurentinis paludibus iugulauere caputque eius erectum et ostentatum pro rostris uelut omen imminentis proscriptionis fuit  marius post sextum consulatum annumque lxx nudus ac limo obrutus oculis tantummodo ac naribus eminentibus extractus arundineto circa paludem maricae in quam se fugiens consectantes sullae equites abdiderat iniecto in collum loro in carcerem minturnensium iussu duumuiri perductus est  ad quem interficiendum missus cum gladio seruus publicus natione germanus qui forte ab imperatore eo bello cimbrico captus erat ut agnouit marium magno eiulatu expromente indignationem casus tanti uiri abiecto gladio profugit e carcere  tum ciues ab hoste misereri paulo ante principis uiri docti instructum eum uiatico collataque ueste in nauem imposuerunt at ille adsecutus circa aenariam filium cursum in  africam direxit inopemque uitam in tugurio ruinarum carthaginiensium tolerauit cum marius aspiciens carthaginem illa intuens marium alter alteri possent esse solacio hoc primum anno sanguine consulis romani militis imbutae manus sunt quippe q pompeius collega sullae ab exercitu cn pompei proconsulis seditione sed quam dux creauerat interfectus est non erat mario sulpicioque cinna temperatior itaque cum ita ciuitas italiae data esset ut in octo tribus contribuerentur noui ciues ne potentia eorum et multitudo ueterum ciuium dignitatem frangeret plusque possent recepti in beneficium quam auctores beneficii cinna in omnibus tribubus eos se distributurum pollicitus est  quo nomine ingentem totius italiae frequentiam in urbem acciuerat e qua pulsus collegae optimatiumque uiribus cum in campaniam tenderet ex auctoritate senatus consulatus ei abrogatus est suffectusque in eius locum l cornelius merula flamen dialis haec iniuria homine quam exemplo dignior fuit  tum cinna corruptis primo centurionibus ac tribunis mox etiam spe largitionis militibus ab eo exercitu qui circa nolam erat receptus est is cum uniuersus in uerba eius iurasset retinens insignia consulatus patriae bellum  intulit fretus ingenti numero nouorum ciuium e quorum delectu ccc amplius cohortes conscripserat ac triginta legionum instar impleuerat  opus erat partibus auctoritate gratia cuius augendae c marium cum filio de exilio reuocauit quique cum iis pulsi erant dum bellum autem infert patriae cinna cn pompeius magni pater cuius praeclara opera bello marsico praecipue circa picenum agrum ut praescripsimus usa erat res publica quique asculum ceperat circa quam urbem cum in multis aliis regionibus exercitus dispersi forent quinque et lxx milia ciuium romanorum amplius lx milia italicorum una die conflixerant  frustratus spe continuandi consulatus ita se dubium mediumque partibus praestitit ut omnia ex proprio usu ageret temporibusque insidiari uideretur et huc atque illuc unde spes maior adfuisset potentiae se exercitumque deflecteret  sed ad ultimum magno atrocique proelio cum cinna conflixit cuius commissi patratique sub ipsis moenibus focisque urbis romanae pugnantibus spectantibusque quam fuerit euentus exitiabilis uix uerbis exprimi potest  post hoc cum utrumque exercitum uelut parum bello exhaustum laceraret pestilentia cn pompeius decessit cuius interitus uoluptas amissorum aut gladio aut morbo ciuium paene damno repensata est populusque romanus quam uiuo iracundiam debuerat in  corpus mortui contulit  seu duae seu tres pompeiorum fuere familiae primus eius nominis ante annos fere clxxii q pompeius cum cn seruilio consul fuit  cinna et marius haud incruentis utrimque certaminibus editis urbem occupauerunt sed prior ingressus cinna de recipiendo mario legem tulit mox c marius pestifero ciuibus suis reditu intrauit moenia nihil illa uictoria fuisset crudelius nisi mox sullana esset secuta  neque licentia gladiorum in mediocres saeuitum sed excelsissimi quoque atque eminentissimi ciuitatis uiri uariis suppliciorum generibus adfecti in iis consul octauius uir lenissimi animi iussu cinnae interfectus est merula autem qui se sub aduentum cinnae consulatu abdicauerat incisis uenis superfusoque altaribus sanguine quos saepe pro salute rei publicae flamen dialis precatus erat deos eos in execrationem cinnae partiumque eius tum precatus optime de re publica meritum spiritum reddidit  m antonius princeps ciuitatis atque eloquentiae gladiis militum quos ipsos facundia sua moratus erat iussu mari cinnaeque confossus est  q catulus et aliarum uirtutum et belli cimbrici gloria quae illi cum mario communis fuerat celeberrimus cum ad mortem conquireretur conclusit se loco nuper calce hare  naque perpolito illatoque igni qui uim odoris excitaret simul exitiali hausto spiritu simul incluso suo mortem magis uoto quam arbitrio inimicorum obiit omnia erant praecipitia in re publica nec tamen adhuc quisquam inueniebatur qui bona ciuis romani aut donare auderet aut petere sustineret postea id quoque accessit ut saeuitiae causam auaritia praeberet et modus culpae ex pecuniae modo constitueretur et qui fuisset locuples fieret is nocens sui quisque periculi merces foret nec quidquam uideretur turpe quod esset quaestuosum secundum deinde consulatum cinna et septimum marius in priorum dedecus iniit cuius initio morbo oppressus decessit uir in bello hostibus in otio ciuibus infestissimus quietisque impatientissimus  in huius locum suffectus ualerius flaccus turpissimae legis auctor qua creditoribus quadrantem solui iusserat cuius facti merita eum poena intra biennium consecuta est  dominante in italia cinna maior pars nobilitatis ad sullam in achaiam ac deinde post in asiam perfugit sulla interim cum mithridatis praefectis circa athenas boeotiamque et macedoniam ita dimicauit ut et athenas reciperet et plurimo circa multiplices piraei portus munitiones labore expleto amplius cc milia hostium interficeret nec minus multa caperet  si quis hoc rebellandi tempus quo athenae oppugnatae a sulla  sunt imputat atheniensibus nimirum ueri uetustatisque ignarus est adeo enim certa atheniensium in romanos fides fuit ut semper et in omni re quidquid sincera fide gereretur id romani attica fieri praedicarent  ceterum tum oppressi mithridatis armis homines miserrimae condicionis cum ab inimicis tenerentur oppugnabantur ab amicis et animos extra moenia corpora necessitati seruientes intra muros habebant  transgressus deinde in asiam sulla parentem ad omnia supplicemque mithridatem inuenit quem multatum pecunia ac parte nauium asia omnibusque aliis prouinciis quas armis occupauerat decedere coegit captiuos recepit in perfugas noxiosque animaduertit paternis id est ponticis finibus esse contentum iussit c flauius fimbria qui praefectus equitum ante aduentum sullae ualerium flaccum consularem uirum interfecerat exercituque occupato imperator appellatus forte mithridatem pepulerat proelio sub aduentu sullae se ipse interemit adulescens quae pessime ausus erat fortiter executus eodem anno p laenas tribunus plebis sex lucilium qui in priore anno tribunus pl fuerat saxo tarpeio deiecit et cum collegae eius quibus diem dixerat metu ad sullam profugissent aqua ignique iis interdixit  tum sulla compositis transmarinis rebus cum ad eum primum omnium romanorum legati parthorum uenissent et in iis quidam magi ex notis corporis respondissent caelestem eius uitam et memoriam futuram reuectus in italiam haud plura quam xxx armatorum milia aduersum cc amplius hostium exposuit brundusii  uix quidquam in sullae operibus clarius duxerim quam quod cum per triennium cinnanae marianaeque partes italiam obsiderent neque illaturum se bellum iis dissimulauit nec quod erat in manibus omisit existimauitque ante frangendum hostem quam ulciscendum ciuem repulsoque externo metu ubi quod alienum esset uicisset superaret quod erat domesticum  ante aduentum l sullae cinna seditione orta ab exercitu interemptus est uir dignior qui arbitrio uictorum moreretur quam iracundia militum de quo uere dici potest ausum eum quae nemo auderet bonus perfecisse quae a nullo nisi fortissimo perfici possent et fuisse eum in consultando temerarium in exequendo uirum carbo nullo suffecto collega solus toto anno consul fuit putares sullam uenisse in italiam non belli uindicem sed pacis auctorem tanta cum quiete exercitum per calabriam apuliamque cum singulari cura frugum agrorum hominum urbium perduxit in campaniam temptauitque iustis legibus et aequis  condicionibus bellum componere sed iis quibus et pessima et immodica cupiditas erat non poterat pax placere  crescebat interim in dies sullae exercitus confluentibus ad eum optimo quoque et sanissimo felici deinde circa capuam euentu scipionem norbanumque consules superat quorum norbanus acie uictus scipio ab exercitu suo desertus ac proditus inuiolatus a sulla dimissus est  adeo enim sulla dissimilis fuit bellator ac uictor ut dum uincit ac iustissimo lenior post uictoriam audito fuerit crudelior nam ut consulem ut praediximus exarmatum quintumque sertoriumpro quanti mox belli facemet multos alios potitus eorum dimisit incolumes credo ut in eodem homine duplicis ac diuersissimi animi conspiceretur exemplum  post uictoriam qua ad emendes montem tifata cum c norbano concurrerat sulla gratis dianae cuius numini regio illa sacrata est soluit aquas salubritate medendisque corporibus nobiles agrosque omnes addixit deae huius gratae religionis memoriam et inscriptio templi adfixa posti hodieque et tabula testatur aerea intra aedem  deinde consules carbo tertium et c marius septiens consulis filius annos natus xxui uir animi magis quam aeui paterni multa fortiterque molitus neque usquam inferior nominis titulis apud sacriportum pulsus a sulla acie praeneste quod ante natura munitum praesidiis firmauerat se exercitumque contulit ne quid usquam malis publicis deesset in qua ciuitate semper uirtutibus certatum erat certabatur sceleribus optimusque sibi uidebatur qui fuerat pessimus quippe dum ad sacriportum dimicatur damasippus praetor domitium scaeuolam etiam pontificem maximum et diuini humanique iuris auctorem celeberrimum et c carbonem praetorium consulis fratrem et antistium aedilicium uelut fauentis sullae partibus in curia hostilia trucidauit non perdat nobilissimi facti gloriam calpurnia bestiae filia uxor antistii quae iugulato ut praediximus uiro gladio se ipsa transfixit quantum huius gloriae famaeque accessit nunc uirtute eminet patria fama latet at pontius telesinus dux samnitium uir animi bellique fortissimus penitusque romano nomini infestissimus contractis circiter xl milibus  fortissimae pertinacissimaeque in retinendis armis iuuentutis carbone ac mario consulibus abhinc annos cxi kal nouembribus ita ad portam collinam cum sulla dimicauit ut ad summum discrimen et eum et rem publicam perduceret  quae non maius periculum adiit hannibalis intra tertium miliarium castra conspicata quam eo die quo circumuolans ordines exercitus sui telesinus dictitansque adesse romanis ultimum diem uociferabatur eruendam delendamque urbem adiiciens numquam defuturos raptores italicae libertatis lupos nisi silua in quam refugere solerent esset excisa  post primam demum horam noctis et romana acies respirauit et hostium cessit telesinus postera die semianimis repertus est uictoris magis quam morientis uultum praeferens cuius abscisum caput ferri gestarique circa praeneste sulla iussit tum demum desperatis rebus suis c marius adulescens per cuniculos qui miro opere fabricati in diuersas agrorum partes fuerunt conatus erumpere cum foramine e terra emersisset a dispositis in id ipsum interemptus est  sunt qui sua manu sunt qui concurrentem mutuis ictibus cum minore fratre telesini una obsesso et erumpente occubuisse prodiderint utcumque cecidit hodieque tanta patris imagine non obscuratur eius memoria de quo  iuuene quid existimauerit sulla in promptu est occiso enim demum eo felicis nomen adsumpsit quod quidem usurpasset iustissime si eundem et uincendi et uiuendi finem habuisset oppugnationi autem praenestis ac marii praefuerat ofella lucretius qui cum ante marianarum fuisset partium praetor ad sullam transfugerat felicitatem diei quo samnitium telesinique pulsus est exercitus sulla perpetua ludorum circensium honorauit memoria qui sub eius nomine sullanae uictoriae celebrantur paulo ante quam sulla ad sacriportum dimicaret magnificis proeliis partium eius uiri hostium exercitum fuderant duo seruilii apud clusium metellus pius apud fauentiam m lucullus circa fidentiam  uidebantur finita belli ciuilis mala cum sullae crudelitate aucta sunt quippe dictator creatuscuius honoris usurpatio per annos cxx intermissa nam proximus post annum quam hannibal italia excesserat uti appareat populum romanum usum dictatoris haut metu desiderasse alio quo timuisset potestatemimperio quo priores ad uindicandam maximis periculis  rempublicam olim usi erant eo in immodicae crudelitatis licentiam usus est  primus ille et utinam ultimus exemplum proscriptionis inuenit ut in qua ciuitate petulantis conuicii iudicium historiarum ex alto redditur in ea iugulati ciuis romani publice constitueretur auctoramentum plurimumque haberet qui plurimos interemisset neque occisi hostis quam ciuis uberius foret praemium fieretque quisque merces mortis suae  nec tantum in eos qui contra arma tulerant sed in multos insontes saeuitum adiectum etiam ut bona proscriptorum uenirent exclusique paternis opibus liberi etiam petendorum honorum iure prohiberentur simulque quod indignissimum est senatorum filii et onera ordinis sustinerent et iura perderent sub aduentum in italiam l sullae cn pompeius eius cn pompei filius quem magnificentissimas res in consulatu gessisse bello marsico praediximus xxiii annos natus abhinc annos cxiii priuatis ut opibus ita consiliis magna ausus magnificeque conata executus ad uindicandam restituendamque dignitatem patriae firmum ex agro piceno qui totus paternis eius clientelis refertus erat contraxit exercitum  cuius uiri magnitudo multorum uoluminum instar exigit sed operis modus paucis eum narrari iubet  fuit hic genitus matre lucilia stirpis senatoriae forma excellens non ea qua flos commendatur aetatis sed ea dignitate constantiaque quae in illam conueniens amplitudinem fortunamque eius ad ultimum uitae comitata est diem  innocentia eximius sanctitate praecipuus eloquentia medius potentiae quae honoris causa ad eum deferretur non ui ab eo occuparetur cupidissimus dux bello peritissimus ciuis in toga nisi ubi uereretur ne quem haberet parem modestissimus amicitiarum tenax in offensis exorabilis in reconcilianda gratia fidelissimus in accipienda satisfactione facillimus potentia sua numquam aut raro ad impotentiam usus paene omnium uitiorum expers nisi numeraretur inter maxima in ciuitate libera dominaque gentium indignari cum omnes ciues iure haberet pares quemquam aequalem dignitate conspicere  hic a toga uirili adsuetus commilitio prudentissimi ducis parentis sui bonum et capax recta discendi ingenium singulari rerum militarium prudentia excoluerat ita ut a sertorio metellus laudaretur magis pompeius timeretur ualidius    tum m perpenna praetorius e proscriptis gentis clarioris quam animi sertorium inter cenam oscae interemit romanisque certam uicto  riam partibus suis excidium sibi turpissimam mortem pessimo auctorauit facinore  metellus et pompeius ex hispaniis triumphauerunt sed pompeius hoc quoque triumpho adhuc eques romanus ante diem quam consulatum iniret curru urbem inuectus est  quem uirum quis non miretur per tot extraordinaria imperia in summum fastigium euectum iniquo tulisse animo c caesaris absentis in altero consulatu petendo senatum populumque romanum rationem habere adeo familiare est hominibus omnia sibi ignoscere nihil aliis remittere et inuidiam rerum non ad causam sed ad uoluntatem personasque dirigere  hoc consulatu pompeius tribuniciam potestatem restituit cuius sulla imaginem sine re reliquerat dum sertorianum bellum in hispania geritur lxiiii fugitiui e ludo gladiatorio capua profugientes duce spartaco raptis ex ea urbe gladiis primo uesuuium montem petiere mox in dies crescente multitudine grauibus uariisque casibus adfecere italiam quorum numerus in tantum aduleuit ut qua ultimo dimicauere acie xlaccc hominum se romano exercitui opposuerint huius patrati gloria penes m crassum fuit mox rei publicae omnium consensu principem  conuerterat cn pompei persona totum in se terrarum orbem et per omnia maior ciue habebatur qui cum consul perquam laudabiliter iurasset se in nullam prouinciam ex eo magistratu iturum idque seruasset  post biennium a gabinius tribunus legem tulit ut cum belli more non latrociniorum orbem classibus iam non furtiuis expeditionibus piratae terrerent quasdamque etiam italiae urbes diripuissent cn pompeius ad eos opprimendos mitteretur essetque ei imperium aequum in omnibus prouinciis cum proconsulibus usque ad quinquagesimum miliarium a mari  quo senatus consulto paene totius terrarum orbis imperium uni uiro deferebatur sed tamen idem hoc ante biennium in m antonii praetura decretum erat  sed interdum persona ut exemplo nocet ita inuidiam auget aut leuat in antonio homines aequo animo passi erant raro enim inuidetur eorum honoribus quorum uis non timetur contra in iis homines extraordinaria reformidant qui ea suo arbitrio aut deposituri aut retenturi uidentur et modum in uoluntate habent dissuadebant optimates sed consilia impetu uicta sunt digna est memoria q catuli cum auctoritas tum uerecundia qui cum dissuadens legem in contione dixisset esse quidem praeclarum uirum  cn pompeium sed nimium iam liberae rei publicae neque omnia in uno reponenda adiecissetque si quid huic acciderit quem in eius locum substituitis succlamauit uniuersa contio te q catule tum ille uictus consensu omnium et tam honorifico ciuitatis testimonio e contione discessit  hic hominis uerecundiam populi iustitiam mirari libet huius quod non ultra contendit plebis quod dissuadentem et aduersarium uoluntatis suae uero testimonio fraudare noluit per idem tempus cotta iudicandi munus quod c gracchus ereptum senatui ad equites sulla ab illis ad senatum transtulerant aequaliter in utrumque ordinem partitus est otho roscius lege sua equitibus in theatro loca restituit  at cn pompeius multis et praeclaris uiris in id bellum adsumptis discriptoque paene in omnes recessus maris praesidio nauium breui inexsuperabili manu terrarum orbem liberauit praedonesque per multa ac multis locis uictos circa ciliciam classe adgressus fudit ac fugauit  et quo maturius bellum tam late diffusum conficeret reliquias eorum contractas in urbibus remotoque mari loco in certa sede constituit  sunt qui hoc carpant sed quamquam in auctore satis rationis est tamen ratio quemlibet magnum  auctorem faceret data enim facultate sine rapto uiuendi rapinis arcuit cum esset in fine bellum piraticum cum et l lucullus qui ante septem annos ex consulatu sortitus asiam mithridati oppositus erat magnasque et memorabiles res ibi gesserat mithridatem saepe multis locis fuderat egregia cyzicum liberarat uictoria tigranem regum maximum in armenia uicerat ultimamque bello manum paene magis noluerat imponere quam non potuerat qui alioqui per omnia laudabilis et bello paene inuictus pecuniae pellebatur cupidine idem bellum adhuc administraret manilius tribunus pl semper uenalis et alienae minister potentiae legem tulit ut bellum mithridaticum per cn pompeium administraretur accepta ea magnisque certatum inter imperatores iurgiis cum pompeius lucullo infamiam pecuniae lucullus pompeio interminatam cupiditatem obiiceret imperii neuterque ab eo quo arguebatur mentitus argui posset  nam neque pompeius ut primum ad rem publicam aggressus est quemquam animo parem tulit et in quibus rebus primus esse debebat solus esse cupiebatneque eo uiro quisquam aut alia omnia minus aut gloriam magis concupiit in appetendis honoribus immodicus in gerendis uerecundissimus ut qui eos ut libentissime  iniret ita finiret aequo animo et quod cupisset arbitrio suo sumeret alieno deponeret  et lucullus summus alioqui uir profusae huius in aedificiis conuictibusque et apparatibus luxuriae primus auctor fuit quem ob iniectas moles mari et receptum suffossis montibus in terras mare haud infacete magnus pompeius xerxen togatum uocare adsueuerat per id tempus a q metello creta insula in populi romani potestatem redacta est quae ducibus panare et lasthene xxiiii milibus iuuenum coactis uelocitate pernicibus armorum laborumque patientissimis sagittarum usu celeberrimis per triennium romanos exercitus fatigauerat ne ab huius quidem usura gloriae temperauit animum cn pompeius quin uictoriae partem conaretur uindicare sed et luculli et metelli triumphum cum ipsorum singularis uirtus tum etiam inuidia pompei apud optimum quemque fecit fauorabilem per haec tempora m cicero qui omnia incrementa sua sibi debuit uir nouitatis nobilissimae et ut uita clarus ita ingenio maximus qui effecit ne quorum arma uiceramus eorum ingenio uinceremur consul sergii catilinae lentulique et cethegi et aliorum utriusque ordinis uirorum coniurationem singulari uirtute constantia uigilia curaque aperuit  catilina metu consularis imperii urbe pulsus est lentulus consularis et praetor iterum cethegusque et alii clari nominis uiri auctore senatu iussu consulis in carcere necati sunt ille senatus dies quo haec acta sunt uirtutem m catonis iam multis in rebus conspicuam atque praenitentem in altissimo illuminauit  hic genitus proauo m catone principe illo familiae porciae homo uirtuti simillimus et per omnia ingenio diis quam hominibus propior qui numquam recte fecit ut facere uideretur sed quia aliter facere non potuerat cuique id solum uisum est rationem habere quod haberet iustitiae omnibus humanis uitiis immunis semper fortunam in sua potestate habuit hic tribunus pl designatus et adhuc admodum adulescens cum alii suaderent ut per municipia lentulus coniuratique custodirentur paene inter ultimos interrogatus sententiam tanta ui animi atque ingenii inuectus est in coniurationem eo ardore oris orationem omnium lenitatem suadentium societate consilii suspectam fecit  sic impendentia ex ruinis incendiisque urbis et commutatione status publici pericula exposuit ita consulis uirtutem amplificauit ut uniuersus senatus in eius sententiam transiret animaduertendumque in eos quos praediximus censeret maiorque pars ordinis eius  catonem prosequerentur domum  at catilina non segnius uita abiit quam sceleris conandi consilia inierat quippe fortissime dimicans quem spiritum supplicio debuerat reddidit consulatui ciceronis non mediocre adiecit decus natus eo anno diuus augustus abhinc annos lxxxxii omnibus omnium gentium uiris magnitudine sua inducturus caliginem  iam paene superuacaneum uideri potest eminentium ingeniorum notare tempora quis enim ignorat diremptos gradibus aetatis floruisse hoc tempore ciceronem hortensium anteque crassum cottam sulpicium moxque brutum calidium caelium caluum et proximum ciceroni caesarem eorumque uelut alumnos coruinum ac pollionem asinum aemulumque thucydidis sallustium auctoresque carminum uarronem ac lucretium neque ullo in suspecti operis sui carmine minorem catullum  paene stulta est inhaerentium oculis ingeniorum enumeratio inter quae maxime nostri aeui eminent princeps carminum uergilius rabiriusque et consecutus sallustium liuius tibullusque et naso perfectissimi in forma operis sui nam uiuorum ut magna admiratio ita censura difficilis est  dum haec in urbe italiaque geruntur cn pompeius memorabile aduersus mithridaten qui post luculli profectionem magnas noui exercitus uires reparauerat bellum gessit  at rex fusus fugatusque et omnibus exutus copiis armeniam tigranemque socerum petiit regem eius temporis nisi quia luculli armis erat infractus potentissimum  simul itaque duos persecutus pompeius intrauit armeniam prior filius tigranis sed discors patri peruenit ad pompeium  mox ipse supplex et praesens se regnumque dicioni eius permisit praefatus neminem alium neque romanum neque ullius gentis uirum futurum fuisse cuius se societati commissurus foret quam cn pompeium proinde omnem sibi uel aduersam uel secundam cuius auctor ille esset fortunam tolerabilem futuram non esse turpe ab eo uinci quem uincere esset nefas neque inhoneste aliquem summitti huic quem fortuna super omnes extulisset  seruatus regi honos imperii sed multato ingenti pecunia quae omnis sicuti pompeio moris erat redacta in quaestoris potestatem ac publicis descripta litteris syria aliaeque quas occupauerat prouinciae ereptae et aliae restitutae populo romano aliae tum primum in eius potestatem redactae ut syria quae tum primum facta est stipendiaria finis imperii regii terminatus armenia  haud absurdum uidetur propositi operis regulae paucis percurrere quae cuiusque ductu gens ac natio redacta in formulam prouinciae stipendiaria facta sit ut quae partibus notauimus facilius simul uniuersa conspici possint  primus in siciliam traiecit exercitum consul claudius et prouinciam eam post annos ferme lii captis syracusis fecit marcellus claudius primus africam intrauit regulus nono ferme anno primi punici belli sed post cuiiii annos p scipio aemilianus eruta carthagine abhinc annos clxxuii africam in formulam redegit prouinciae sardinia inter primum et secundum bellum punicum ductu t manlii consulis certum recepit imperii iugum immane bellicae ciuitatis argumentum quod semel sub regibus iterum hoc t manlio consule tertio augusto principe certae pacis argumentum ianus geminus clausus dedit  in hispanias primi omnium duxere exercitus cn et p scipiones initio secundi belli punici abhinc annos ccl inde uarie possessa et saepe amissa partibus uniuersa ductu augusti facta stipendiaria est  macedoniam paulus mummius achaiam fuluius nobilior subegit aetoliam asiam l scipio africani frater eripuit antiocho  sed beneficio senatus populique romani mox ab attalis possessam regibus m perpenna capto aristonico fecit tributariam  cypro deuicta nullis adsignanda gloria est quippe senatus consulto ministerio catonis regis morte quam ille conscientia acciuerat facta prouincia est creta metelli ductu longissimae libertatis fine multata est syria pontusque cn pompei uirtutis monumenta sunt gallias primum domitio fabioque nepote pauli qui allobrogicus uocatus est intratas cum exercitu magna mox clade nostra saepe et adfectauimus et amisimus sed fulgentissimum c caesaris opus in his conspicitur quippe eius ductu auspiciisque infractae paene idem quod totus terrarum orbis ignauum conferunt stipendium  ab eodem facta      numidicus ciliciam perdomuit isauricus et post bellum antiochinum uulso manlius gallograeciam bithynia ut praediximus testamento nicomedis relicta hereditaria diuus augustus praeter hispanias aliasque gentes quarum titulis forum eius praenitet paene idem facta aegypto stipendiaria quantum pater eius galliis in aerarium reditus contulit  at ti caesar quam certam his  panis parendi confessionem extorserat parem illyriis delmatisque extorsit raetiam autem et uindelicos ac noricos pannoniamque et scordiscos nouas imperio nostro subiunxit prouincias ut has armis ita auctoritate cappadociam populo romano fecit stipendiariam sed reuertamur ad ordinem secuta deinde cn pompei militia gloriae laborisne maioris incertum est penetratae cum uictoria media albani hiberi ac deinde flexum agmen ad eas nationes quae dextra atque intima ponti incolunt colchos heniochosque et achaeos et oppressus auspiciis pompei insidiis filii pharnacis mithridates ultimus omnium iuris sui regum praeter parthicos  tum uictor omnium quas adierat gentium pompeius suoque et ciuium uoto maior et per omnia fortunam hominis egressus reuertitur in italiam cuius reditum fauorabilem opinio fecerat quippe plerique non sine exercitu uenturum in urbem adfirmabant et libertati publicae staturum arbitrio suo modum  quo magis hoc homines timuerant eo gratior ciuilis tanti imperatoris reditus fuit omni quippe brundusii dimisso exercitu nihil praeter nomen imperatoris retinens cum priuato comitatu quem semper illi adstare moris fuit in urbem rediit  magnificentissimumque de tot regibus per biduum egit triumphum longeque maiorem omni ante se illata pecunia in aerarium praeterquam a paulo ex manubiis intulit absente cn pompeio t ampius et t labienus tribuni plebis legem tulerunt ut is ludis circensibus corona aurea et omni cultu triumphantium uteretur scaenicis autem praetexta coronaque aurea id ille non plus quam semel et hoc sane nimium fuit usurpare sustinuit huius uiri fastigium tantis auctibus fortuna extulit ut primum ex africa iterum ex europa tertio ex asia triumpharet et quot partes orbis terrarum sunt totidem faceret monumenta uictoriae suae  numquam tamen eminentia inuidia carent itaque et lucullus memor acceptae iniuriae et metellus creticus non iniuste querens quippe ornamentum triumphi eius captiuos duces pompeius subduxeratet cum iis pars optimatium refragabatur ne aut promissa ciuitatibus a pompeio aut bene meritis praemia ad arbitrium eius persoluerentur secutus deinde est consulatus c caesaris qui scribenti manum iniicit et quamlibet festinantem in se morari cogit hic nobilissima iuliorum genitus  familia et quod inter omnes antiquissimos constabat ab anchise ac uenere deducens genus forma omnium ciuium excellentissimus uigore animi acerrimus munificentia effusissimus animo super humanam et naturam et fidem euectus magnitudine cogitationum celeritate bellandi patientia periculorum magno illi alexandro sed sobrio neque iracundo simillimus  qui denique semper et cibo et somno in uitam non in uoluptatem uteretur cum fuisset c mario sanguine coniunctissimus atque idem cinnae gener cuius filiam ut repudiaret nullo metu compelli potuit cum m piso consularis anniam quae cinnae uxor fuerat in sullae dimisisset gratiam habuissetque fere xuiii annos eo tempore quo sulla rerum potitus est magis ministris sullae adiutoribusque partium quam ipso conquirentibus eum ad necem mutata ueste dissimilemque fortunae suae indutus habitum nocte urbe elapsus est idem postea admodum iuuenis cum a piratis captus esset ita se per omne spatium quo ab his retentus est apud eos gessit ut pariter his terrori uenerationique esset neque umquam aut die aut noctecur enim quod uel maximum est si narrari uerbis speciosis non potest omittaturaut excalcearetur aut discingeretur in hoc scilicet ne si quando aliquid ex solito uariaret suspectus his qui oculis tantummodo eum custodiebant foret longum est narrare quid et quotiens ausus  sit quanto opere conata eius qui obtinebat asiam magistratus populi romani metu suo destituerit illud referatur documentum tanti mox euasuri uiri quae nox eam diem secuta est qua publica ciuitatium pecunia redemptus est ita tamen ut cogeret ante obsides a piratis ciuitatibus dari contracta classe et priuatus et tumultuaria inuectus in eum locum in quo ipsi praedones erant partem classis fugauit partem mersit aliquot naues multosque mortales cepit  laetusque nocturnae expeditionis triumpho ad suos reuersus est mandatisque custodiae quos ceperat in bithyniam perrexit ad proconsulem iuncumidem enim asiam eamque obtinebatpetens ut auctor fieret sumendi de captiuis supplicii quod cum ille se facturum negasset uenditurumque captiuos dixissetquippe sequebatur inuidia inertiamincredibili celeritate reuectus ad mare priusquam de ea re ulli proconsulis redderentur epistulae omnes quos ceperat suffixit cruci idem mox ad sacerdotium ineundum quippe absens pontifex factus erat in cottae consularis locum cum paene puer a mario cinnaque flamen dialis creatus uictoria sullae qui omnia ab iis acta fecerat irrita amisisset id sacer  dotiumfestinans in italiam ne conspiceretur a praedonibus omnia tunc obtinentibus maria et merito iam infestis sibi quattuor scalmorum nauem una cum duobus amicis decemque seruis ingressus effusissimum adriatici maris traiecit sinum  quo quidem in cursu conspectis ut putabat piratarum nauibus cum exuisset uestem alligassetque pugionem ad femur alterutri se fortunae parans mox intellexit frustratum esse uisum suum arborumque ex longinquo ordinem antemnarum praebuisse imaginem reliqua eius acta in urbe nobilissimaque dolabellae accusatio et maior ciuitatis in ea fauor quam reis praestari solet contentionesque ciuiles cum q catulo atque aliis eminentissimis uiris celeberrimae et ante praeturam uictus in maximi pontificatus petitione q catulus omnium confessione senatus princeps  et restituta in aedilitate aduersante quidem nobilitate monumenta c marii simulque reuocati ad ius dignitatis proscriptorum liberi et praetura quaesturaque mirabili uirtute atque industria obita in hispaniacum esset quaestor sub uetere antistio auo huius ueteris consularis atque pontificis duorum consularium et sacerdotum patris uiri in tantum boni in quantum humana simplicitas intellegi potest quo notiora sunt minus egent stilo hoc igitur consule inter eum et cn pompeium et m crassum inita potentiae societas quae  urbi orbique terrarum nec minus diuerso quoque tempore ipsis exitiabilis fuit  hoc consilium sequendi pompeius causam habuerat ut tandem acta in transmarinis prouinciis quibus ut praediximus multi obtrectabant per caesarem confirmarentur consulem caesar autem quod animaduertebat se cedendo pompei gloriae aucturum suam et inuidia communis potentiae in illum relegata confirmaturum uires suas crassus ut quem principatum solus adsequi non poterat auctoritate pompei uiribus teneret caesaris  adfinitas etiam inter caesarem pompeiumque contracta nuptiis quippe filiam c caesaris cn magnus duxit uxorem  in hoc consulatu caesar legem tulit ut ager campanus plebei diuideretur suasore legis pompeio ita circiter xx milia ciuium eo deducta et ius urbis restitutum post annos circiter clii quam bello punico ab romanis capua in formam praefecturae redacta erat  bibulus collega caesaris cum actiones eius magis uellet impedire quam posset maiore parte anni domi se tenuit quo facto dum augere uult inuidiam collegae auxit potentiam tum caesari decretae in quinquennium galliae per idem tempus p clodius homo nobilis disertus audax quique dicendi neque faciendi ullum nisi quem uellet nosset modum malorum propositorum executor acerrimus infamis etiam sororis stupro et actus incesti reus ob initum inter  religiosissima populi romani sacra adulterium cum graues inimicitias cum m cicerone exerceretquid enim inter tam dissimiles amicum esse poterat et a patribus ad plebem transisset legem in tribunatu tulit qui ciuem romanum indemnatum interemisset ei aqua et igni interdiceretur cuius uerbis etsi non nominabatur cicero tamen solus petebatur ita uir optime meritus de re publica conseruatae patriae pretium calamitatem exilii tulit non caruerunt suspicione oppressi ciceronis caesar et pompeius hoc sibi contraxisse uidebatur cicero quod inter xx uiros diuidendo agro campano esse noluisset  idem intra biennium sera cn pompei cura uerum ut coepit intenta uotisque italiae ac decretis senatus uirtute atque actione annii milonis tribuni pl dignitati patriaeque restitutus est neque post numidici exilium aut reditum quisquam aut expulsus inuidiosius aut receptus est laetius cuius domus quam infeste a clodio disiecta erat tam speciose a senatu restituta est idem p clodius in tribunatu sub honorificentissimo ministerii titulo m catonem a re publica relegauit quippe legem tulit ut is quaestor cum iure praetorio adiecto etiam quaestore mitteretur in insulam cyprum ad spoliandum regno ptolemaeum omnibus morum uitiis eam contumeliam meritum  sed ille sub aduentum catonis uitae suae  uim intulit unde pecuniam longe sperata maiorem cato romam retulit cuius integritatem laudari nefas est insolentia paene argui potest quod una cum consulibus ac senatu effusa ciuitate obuiam cum per tiberim subiret nauibus non ante is egressus est quam ad eum locum peruenit ubi erat exponenda pecunia cum deinde immanes res uix multis uoluminibus explicandas c caesar in gallia ageret nec contentus plurimis ac felicissimis uictoriis innumerabilibusque caesis et captis hostium milibus etiam in britanniam traiecisset exercitum alterum paene imperio nostro ac suo quaerens orbem uetus par consulum cn pompeius et m crassus alterum iniere consulatum qui neque petitus honeste ab iis neque probabiliter gestus est  caesari lege quam pompeius ad populum tulit prorogatae in idem spatium temporis prouinciae crasso bellum parthicum in animo molienti syria decreta qui uir cetera sanctissimus immunisque uoluptatibus neque in pecunia neque in gloria concupiscenda aut modum norat aut capiebat terminum  hunc proficiscentem in syriam diris cum ominibus tribuni plebis frustra retinere conati quorum execrationes si in ipsum tantummodo ualuissent utile imperatoris damnum saluo exercitu fuisset rei publicae  transgressum euphraten crassum petentemque seleuciam circumfusus immanibus copiis equitum rex orodes  una cum parte maiore romani exercitus interemit reliquias legionum c cassius atrocissimi mox auctor facinoris tum quaestor conseruauit syriamque adeo in populi romani potestate retinuit ut transgressos in eam parthos felici rerum euentu fugaret ac funderet per haec insequentiaque et quae praediximus tempora amplius cccc milia hostium a c caesare caesa sunt plura capta pugnatum saepe derecta acie saepe in agminibus saepe eruptionibus bis penetrata britannia nouem denique aestatibus uix ulla non iustissimus triumphus emeritus circa alesiam uero tantae res gestae quantas audere uix hominis perficere paene nullius nisi dei fuerit septimo ferme anno caesar morabatur in galliis cum medium iam ex inuidia potentiae cum illa aegre cohaerentis inter cn pompeium et c caesarem concordiae pignus iulia uxor magni decessit atque omnia inter destinatos tanto discrimini duces dirimente fortuna filius quoque paruus pompei iulia natus intra breue spatium obiit  tum in gladios caedesque ciuium furente ambitu cuius neque finis reperiebatur nec modus tertius consulatus soli cn pompeio etiam aduersantium antea dignitati eius iudicio delatus est cuius ille honoris gloria ueluti reconciliatis sibi optimatibus maxime a c caesare alienatus est sed eius consulatus omnem uim in coercitionem ambitus exercuit  quo tempore p clodius a milone candidato consulatus exemplo inutiliter facto salutari rei publicae circa bouillas contracta ex occursu rixa iugulatus est milonem reum non magis inuidia facti quam pompei damnauit uoluntas  quem quidem m cato palam lata absoluit sententia qui si maturius tulisset non defuissent qui sequerentur exemplum probarentque eum ciuem occisum quo nemo perniciosior rei publicae neque bonis inimicior uixerat intra breue deinde spatium belli ciuilis exarserunt initia cum iustissimus quisque et a caesare et a pompeio uellet dimitti exercitus quippe pompeius in secundo consulatu hispanias sibi decerni uoluerat easque per triennium absens ipse ac praesidens urbi per afranium et petreium consularem ac praetorium legatos suos administrabat et iis qui a caesare dimittendos exercitus contendebant adsentabatur iis qui ab ipso quoque aduersabatur  qui si ante biennium quam ad arma itum est perfectis muneribus theatri et aliorum operum quae ei circumdedit grauissima temptatus ualetudine decessisset in campaniaquo quidem tempore uniuersa italia uota pro salute eius primi omnium ciuium suscepitdefuisset fortunae destruendi eius locus et quam apud superos habuerat magnitudinem illibatam detulisset ad inferos  bello  autem ciuili et tot quae deinde per continuos xx annos consecuta sunt malis non alius maiorem flagrantioremque quam c curio tribunus pl subiecit facem uir nobilis eloquens audax suae alienaeque et fortunae et pudicitiae prodigus homo ingeniosissime nequam et facundus malo publico cuius animo uoluptatibus uel libidinibus neque opes ullae neque cupiditates sufficere possent hic primo pro pompei partibus id est ut tunc habebatur pro re publica mox simulatione contra pompeium et caesarem sed animo pro caesare stetit id gratis an accepto centies sestertio fecerit ut accepimus in medio relinquemus  ad ultimum saluberrimas et coalescentes condiciones pacis quas et caesar iustissimo animo postulabat et pompeius aequo recipiebat discussit ac rupit unice cauente cicerone concordiae publicae harum praeteritarumque rerum ordo cum iustis aliorum uoluminibus promatur tum uti spero nostris explicabitur  nunc proposito operi sua forma reddatur si prius gratulatus ero q catulo duobus lucullis metelloque et hortensio qui cum sine inuidia in re publica floruissent eminuissentque sine periculo quieta aut certe non praecipitata fatali ante initium bellorum ciuilium morte functi sunt  lentulo et marcello consulibus post urbem conditam annis dcciii ante annos lxxuiii quam tu m uinici consulatum inires bellum ciuile exarsit alterius ducis causa melior uidebatur alterius erat firmior hic omnia speciosa illic ualentia pompeium senatus auctoritas caesarem militum armauit fiducia consules senatusque causae non pompeio summam imperii detulerunt  nihil relictum a caesare quod seruandae pacis causa temptari posset nihil receptum a pompeianis cum alter consul iusto esset ferocior lentulus uero salua re publica saluus esse non posset m autem cato moriendum ante quam ullam condicionem ciuis accipiendam rei publicae contenderet uir antiquus et grauis pompei partes laudaret magis prudens sequeretur caesaris et illa gloriosa haec terribiliora duceret ut deinde spretis omnibus quae caesar postulauerat tantummodo contentus cum una legione titulum retinere prouinciae priuatusque in urbem ueniret et se in petitione consulatus suffragiis populi romani committeret decreuere ratus bellandum caesar cum exercitu rubiconem transiit cn pompeius consulesque et maior pars senatus relicta urbe ac deinde italia transmisere dyrrachium  at caesar domitio legionibusque quae corfinii una cum eo fuerant potitus duce aliisque qui uoluerant abire ad pompeium sine dilatione dimissis persecutus brundusium ita ut appareret malle integris rebus et condicionibus finire bellum quam opprimere fugientes cum transgressos reperisset consules  in urbem reuertitur redditaque ratione consiliorum suorum in senatu et in contione ac miserrimae necessitudinis cum alienis armis ad arma compulsus esset hispanias petere decreuit festinationem itineris eius aliquamdiu morata massilia est fide melior quam consilio prudentior intempestiue principalium armorum arbitria captans quibus hi se debent interponere qui non parentem coercere possunt  exercitus deinde qui sub afranio consulari ac petreio praetorio fuerat ipsius aduentus uigore ac fulgore occupatus se caesari tradidit uterque legatorum et quisquis cuiusque ordinis sequi eos uoluerat remissi ad pompeium proximo anno cum dyrrachium ac uicina ei urbi regio castris pompei retineretur qui accitis ex omnibus transmarinis prouinciis legionibus equitum ac peditum auxiliis regumque et tetrarcharum simulque dynastarum copiis immanem exer  citum confecerat et mare praesidiis classium ut rebatur saepserat quo minus caesar legiones posset transmittere  sua et celeritate et fortuna c caesar usus nihil in mora habuit quo minus et cum uellet ipse exercitusque classibus perueniret et primo paene castris pompei sua iungeret mox etiam obsidione munimentisque eum complecteretur sed inopia obsidentibus quam obsessis erat grauior  tum balbus cornelius excedente humanam fidem temeritate ingressus castra hostium saepiusque cum lentulo collocutus consule dubitante quanti se uenderet illis incrementis fecit uiam quibus non hispaniensis natus sed hispanus in triumphum et pontificatum adsurgeret fieretque ex priuato consularis uariatum deinde proeliis sed uno longe magis pompeianis prospero quo grauiter impulsi sunt caesaris milites tum caesar cum exercitu fatalem uictoriae suae thessaliam petiit  pompeius longe diuersa aliis suadentibus quorum plerique hortabantur ut in italiam transmitteretneque hercules quidquam partibus illis salubrius fuitalii ut bellum traheret quod dignatione partium in dies ipsis magis prosperum fieret usus impetu suo hostem secutus est aciem pharsalicam et illum cruentissimum ro  mano nomini diem tantumque utriusque exercitus profusum sanguinis et collisa inter se duo rei publicae capita effossumque alterum romani imperii lumen tot talesque pompeianarum partium caesos uiros non recipit enarranda hic scripturae modus  illud notandum est ut primum c caesar inclinatam uidit pompeianorum aciem neque prius neque antiquius quidquam habuit quam ut omnes partes ut militari uerbo ex consuetudine utar dimitteret pro dii immortales quod huius uoluntatis erga brutum suae postea uir tam mitis pretium tulit nihil illa uictoria mirabilius magnificentius clarius fuit quando neminem nisi acie consumptum ciuem patria desiderauit sed munus misericordiae corrupit pertinacia cum libentius uitam uictor iam daret quam uicti acciperent pompeius profugiens cum duobus lentulis consularibus sextoque filio et fauonio praetorio quos comites ei fortuna adgregauerat aliis ut parthos aliis ut africam peteret in qua fidelissimum partium suarum haberet regem iubam suadentibus aegyptum petere proposuit memor beneficio  rum quae in patrem eius ptolemaei qui tum puero quam iuueni propior regnabat alexandriae contulerat  sed quis in aduersis beneficiorum seruat memoriam aut quis ullam calamitosis deberi putat gratiam aut quando fortuna non mutat fidem missi itaque ab rege qui uenientem cn pompeium is iam a mytilenis corneliam uxorem receptam in nauem fugae comitem habere coeperatconsilio theodoti et achillae exciperent hortarenturque ut ex oneraria in eam nauem quae obuiam processerat transcenderet quod cum fecisset princeps romani nominis imperio arbitrioque aegyptii mancipii c caesare p seruilio consulibus iugulatus est  hic post tres consulatus et totidem triumphos domitumque terrarum orbem sanctissimi atque praestantissimi uiri in id euecti super quod ascendi non potest duodesexagesimum annum agentis pridie natalem ipsius uitae fuit exitus in tantum in illo uiro a se discordante fortuna ut cui modo ad uictoriam terra defuerat deesset ad sepulturam quid aliud quam nimium occupatos dixerim quos in aetate et tanti et paene nostri saeculi uiri fefellit quinquennium cum a c atilio et q seruilio consulibus tam facilis esset annorum digestio quod adieci non ut arguerem sed ne arguerer non fuit maior in caesarem quam in pompeium fuerat regis eorumque quorum is auctoritate  regebatur fides quippe cum uenientem eum temptassent insidiis ac deinde bello lacessere auderent utrique summorum imperatorum alteri superstiti meritas poenas luere suppliciis nusquam erat pompeius corpore adhuc ubique uiuebat nomine quippe ingens partium eius fauor bellum excitauerat africum quod ciebat rex iuba et scipio uir consularis ante biennium quam extingueretur pompeius lectus ab eo socer  eorumque copias auxerat m cato ingenti cum difficultate itinerum locorumque inopia perductis ad eos legionibus qui uir cum summum ei a militibus deferretur imperium honoratiori parere maluit admonet promissae breuitatis fides quanto omnia transcursu dicenda sint sequens fortunam suam caesar peruectus in africam est quam occiso curione iulianarum duce partium pompeiani obtinebant exercitus ibi primo uaria fortuna mox pugnauit sua inclinataeque hostium copiae  nec dissimilis ibi aduersus uictos quam in priores clementia caesaris fuit uictorem africani belli caesarem grauius excepit hispaniensenam uictus ab eo pharnaces uix quidquam gloriae eius adstruxitquod cn pompeius magni filius adulescens impetus ad bella maximi ingens ac terribile conflauerat undique ad  eum adhuc paterni nominis magnitudinem sequentium ex toto orbe terrarum auxiliis confluentibus sua caesarem in hispaniam comitata fortuna est sed nullum umquam atrocius periculosiusque ab eo initum proelium adeo ut plus quam dubio marte descenderet equo consistensque ante recedentem suorum aciem increpita prius fortuna quod se in eum seruasset exitum denuntiaret militibus uestigio se non recessurum proinde uiderent quem et quo loco imperatorem deserturi forent  uerecundia magis quam uirtute acies restituta et a duce quam a milite fortius cn pompeius grauis uulnere inuentus inter solitudines auias interemptus est labienum uarumque acies abstulit caesar omnium uictor regressus in urbem quod humanam excedat fidem omnibus qui contra se arma tulerant ignouit magnificentissimisque gladiatorii muneris naumachiae et equitum peditumque simul elephantorum certaminis spectaculis epulique per multos dies dati celebratione repleuit eam quinque egit triumphos gallici apparatus ex citro pontici ex acantho alexandrini testudine africi ebore hispaniensis argento rasili constitit pecunia ex manubiis lata paulo amplius sexiens miliens sestertium neque illi tanto uiro et tam clementer omnibus  uictoriis suis uso plus quinque mensium principalis quies contigit quippe cum mense octobri in urbem reuertisset idibus martiis coniurationis auctoribus bruto et cassio quorum alterum promittendo consulatum non obligauerat contra differendo cassium offenderat adiectis etiam consiliariis caedis familiarissimis omnium et fortuna partium eius in summum euectis fastigium d bruto et c trebonio aliisque clari nominis uiris interemptus est  cui magnam inuidiam conciliarat m antonius omnibus audendis paratissimus consulatus collega imponendo capiti eius lupercalibus sedentis pro rostris insigne regium quod ab eo ita repulsum erat ut non offensus uideretur laudandum experientia consilium est pansae atque hirtii qui semper praedixerant caesari ut principatum armis quaesitum armis teneret ille dictitans mori se quam timeri malle dum clementiam quam praestiterat expectat incautus ab ingratis occupatus est cum quidem plurima ei praesagia atque indicia dii immortales futuri obtulissent periculi  nam et haruspices praemonuerant ut diligentissime iduum martiarum caueret diem et uxor calpurnia territa nocturno uisu ut ea die domi subsisteret orabat et libelli coniurationem nuntiantes dati neque protinus ab eo lecti erant  sed profecto ineluctabilis fatorum uis cuius cum fortuna mutare constituit consilia corrumpit  quo anno id patrauere facinus brutus et c cassius praetores erant d brutus consul designatus  hi una cum coniurationis globo stipati gladiatorum d bruti manu capitolium occupauere tum consul antoniusquem cum simul interimendum censuisset cassius testamentumque caesaris abolendum brutus repugnauerat dictitans nihil amplius ciuibus praeter tyranni ita enim appellari caesarem facto eius expediebat petendum esse sanguinem  conuocato senatu cum iam dolabella quem substituturus sibi caesar designauerat consulem fasces atque insignia corripuisset consulis uelut pacis auctor liberos suos obsides in capitolium misit fidemque descendendi tuto interfectoribus caesaris dedit  et illud decreti atheniensium celeberrimi exemplum relatum a cicerone obliuionis praeteritarum rerum decreto patrum comprobatum est caesaris deinde testamentum apertum est quo c octauium nepotem sororis suae iuliae adoptabat de cuius origine etiamsi praeuenit et pauca dicenda sunt  fuit c octauius ut non patricia ita admodum speciosa equestri genitus familia grauis sanctus innocens diues hic praetor inter nobilissimos uiros creatus primo loco cum ei dignatio iulia genitam atiam conciliasset uxorem ex eo honore  sortitus macedoniam appellatusque in ea imperator decedens ad petitionem consulatus obiit praetextato relicto filio  quem c caesar maior eius auunculus educatum apud philippum uitricum dilexit ut suum natumque annos xuiii hispaniensis militiae adsecutum se postea comitem habuit numquam aut alio usum hospitio quam suo aut alio uectum uehiculo pontificatusque sacerdotio puerum honorauit  et patratis bellis ciuilibus ad erudiendam liberalibus disciplinis singularis indolem iuuenis apolloniam eum in studia miserat mox belli getici ac deinde parthici habiturus commilitonem  cui ut est nuntiatum de caede auunculi cum protinus ex uicinis legionibus centuriones suam suorumque militum operam ei pollicerentur neque eam spernendam saluidienus et agrippa dicerent ille festinans peruenire in urbem omnem ordinationem et necis et testamenti brundusii comperit  cui aduentanti romam immanis amicorum occurrit frequentia et cum intraret urbem solis orbis super caput eius curuatus aequaliter rotundatusque in colorem arcus uelut coronam tanti mox uiri capiti imponens conspectus est non placebat atiae matri philippoque uitrico adiri nomen inuidiosae fortunae caesaris sed adserebant salutaria rei publicae terrarumque orbis fata conditorem conseruatoremque romani nominis spreuit itaque caelestis animus humana consilia et cum periculo potius summa quam tuto humilia propo  suit sequi maluitque auunculo et caesari de se quam uitrico credere dictitans nefas esse quo nomine caesari dignus esset uisus semet ipsum indignum uideri  hunc protinus antonius consul superbe excipitneque is erat contemptus sed metus uixque admisso in pompeianos hortos loquendi secum tempus dedit mox etiam uelut insidiis eius petitus sceleste insimulare coepit in quo turpiter deprehensa eius uanitas est  aperte deinde antonii ac dolabellae consulum ad nefandam dominationem erupit furor sestertium septiens miliens depositum a c caesare ad aedem opis occupatum ab antonio actorum eiusdem insertis falsis ciuitatibusque corrupti commentarii atque omnia pretio temperata uendente rem publicam consule  idem prouinciam d bruto designato consuli decretam galliam occupare statuit dolabella transmarinas decreuit sibi interque naturaliter dissimillimos ac diuersa uolentes crescebat odium eoque c caesar iuuenis cotidianis antonii petebatur insidiis torpebat oppressa dominatione antonii ciuitas indignatio et dolor omnibus uis ad resistendum nulli aderat cum c caesar xuiiii annum ingressus mira ausus ac summa consecutus priuato consilio maiorem senatu pro re publica animum habuit  primumque a calatia mox a casilino uete  ranos exciuit paternos quorum exemplum secuti alii breui in formam iusti coiere exercitus mox cum antonius occurrisset exercitui quem ex transmarinis prouinciis brundusium uenire iusserat legio martia et quarta cognita et senatus uoluntate et tanti iuuenis indole sublatis signis ad caesarem se contulerunt  eum senatus honoratum equestri statua quae hodieque in rostris posita aetatem eius scriptura indicatqui honor non alii per ccc annos quam l sullae et cn pompeio et c caesari contigeratpro praetore una cum consulibus designatis hirtio et pansa bellum cum antonio gerere iussit id ab eo annum agente uicesimum fortissime circa mutinam administratum est et d brutus obsidione liberatus antonius turpi ac nuda fuga coactus deserere italiam consulum autem alter in acie alter post paucos dies ex uolnere mortem obiit omnia ante quam fugaretur antonius honorifice a senatu in caesarem exercitumque eius decreta sunt maxime auctore cicerone sed ut recessit metus erupit uoluntas protinusque pompeianis partibus rediit animus  bruto cassioque prouinciae quas iam ipsi sine ullo senatus consulto occupauerant decretae laudati quicumque se his exercitus tradidissent omnia transmarina imperia eorum commissa arbitrio  quippe m brutus et c cassius nunc metuentes arma antonii nunc ad  augendam eius inuidiam simulantes se metuere testati edictis libenter se uel in perpetuo exilio uicturos dum res publica constaret concordia nec ullam belli ciuilis praebituros materiam plurimum sibi honoris esse in conscientia facti sui profecti urbe atque italia intento ac pari animo sine auctoritate publica prouincias exercitusque occupauerant et ubicumque ipsi essent praetexentes esse rem publicam pecunias etiam quae ex transmarinis prouinciis romam ab quaestoribus deportabantur a uolentibus acceperant  quae omnia senatus decretis comprensa et comprobata sunt et d bruto quod alieno beneficio uiueret decretus triumphus pansae atque hirtii corpora publica sepultura honorata  caesaris adeo nulla habita mentio ut legati qui ad exercitum eius missi erant iuberentur summoto eo milites adloqui non fuit tam ingratus exercitus quam fuerat senatus nam cum eam iniuriam dissimulando caesar ferret negauere milites sine imperatore suo ulla se audituros mandata  hoc est illud tempus quo cicero insito amore pompeianarum partium caesarem laudandum et tollendum censebat cum aliud diceret aliud intellegi uellet interim antonius fuga transgressus alpes primo per colloquia repulsus a m lepido qui pontifex maximus in c caesaris locum furto creatus decreta sibi hispania adhuc in gallia morabatur mox saepius in conspectum ueniens militumcum et lepido omnes imperatores forent meliores et  multis antonius dum erat sobriusper auersa castrorum proruto uallo militibus receptus est qui titulo imperii cedebat lepido cum summa uirium penes eum foret  sub antonii ingressum in castra iuuentius laterensis uir uita ac morte consentaneus cum acerrime suasisset lepido ne se cum antonio hoste iudicato iungeret irritus consilii gladio se ipse transfixit  plancus deinde dubia id est sua fide diu quarum esset partium secum luctatus ac sibi difficile consentiens et nunc adiutor d bruti designati consulis collegae sui senatuique se litteris uenditans mox eiusdem proditor asinius autem pollio firmus proposito et iulianis partibus fidus pompeianis aduersus uterque exercitus tradidere antonio d brutus desertus primo a planco postea etiam insidiis eiusdem petitus paulatim relinquente eum exercitu fugiens in hospitis cuiusdam nobilis uiri nomine cameli domo ab his quos miserat antonius iugulatus est iustissimasque optime de se merito uiro c caesari poenas dedit  cuius cum primus omnium amicorum fuisset interfector fuit et fortunae ex qua fructum tulerat inuidiam in auctorem relegabat censebatque aequum quae acceperat a caesare retinere caesarem qui illa dederat perisse haec sunt tempora quibus m tullius continuis actionibus aeternas antonii memoriae inussit notas  sed hic fulgentissimo et caelesti ore at tribunus cannutius continua rabie lacerabat antonium  utrique uindicta libertatis morte stetit sed tribuni sanguine commissa proscriptio ciceronis uelut satiato antonio paene finita lepidus deinde a senatu hostis iudicatus est ut ante fuerat antonius tum inter eum caesaremque et antonium commercia epistularum et condicionum iacta mentio cum antonius et subinde caesarem admoneret quam inimicae ipsi pompeianae partes forent et in quod iam emersissent fastigium et quanto ciceronis studio brutus cassiusque attollerentur denuntiaretque se cum bruto cassioque qui iam decem et septem legionum potentes erant iuncturum uires suas si caesar eius aspernaretur concordiam diceretque plus caesarem patris quam se amici ultioni debere  tunc inita potentiae societas et hortantibus orantibusque exercitibus inter antonium etiam et caesarem facta adfinitas cum esset priuigna antonii desponsa caesari consulatumque iniit caesar pridie quam uiginti annos impleret x kal octobres cum collega q pedio post urbem conditam abhinc annis dccuiiii ante lxxii quam tu m uinici consu  latum inires  uidit hic annus uentidium per quam urbem inter captiuos picentium in triumpho ductus erat in ea consularem praetextam iungentem praetoria idem hic postea triumphauit furente deinde antonio simulque lepido quorum uterque ut praediximus hostes iudicati erant cum ambo mallent sibi nuntiari quid passi essent quam quid meruissent repugnante caesare sed frustra aduersus duos instauratum sullani exempli malum proscriptio  nihil tam indignum illo tempore fuit quam quod aut caesar aliquem proscribere coactus est aut ab ullo cicero proscriptus est abscisaque scelere antonii uox publica est cum eius salutem nemo defendisset qui per tot annos et publicam ciuitatis et priuatam ciuium defenderat nihil tamen egisti m antonicogit enim excedere propositi formam operis erumpens animo ac pectore indignationihil inquam egisti mercedem caelestissimi oris et clarissimi capitis abscisi numerando auctoramentoque funebri ad conseruatoris quondam rei publicae tantique consulis irritando necem rapuisti tum ciceroni lucem sollicitam et aetatem senilem et uitam miseriorem te principe quam sub te triumuiro mortem famam uero gloriamque factorum atque dictorum adeo non abstulisti ut auxeris uiuit uiuetque per omnem saeculorum memoriam dumque hoc uel forte uel prouidentia uel utcumque  constitutum rerum naturae corpus quod ille paene solus romanorum animo uidit ingenio complexus est eloquentia illuminauit manebit incolume comitem aeui sui laudem ciceronis trahet omnisque posteritas illius in te scripta mirabitur tuum in eum factum execrabitur citiusque e mundo genus hominum quam huius nomen cedet huius totius temporis fortunam ne deflere quidem quisquam satis digne potuit adeo nemo exprimere uerbis potest  id tamen notandum est fuisse in proscriptos uxorum fidem summam libertorum mediam seruorum aliquam filiorum nullam adeo difficilis est hominibus utcumque conceptae spei mora  ne quid ulli sanctum relinqueretur uelut in dotem inuitamentumque sceleris antonius l caesarem auunculum lepidus paulum fratrem proscripserant nec planco gratia defuit ad impetrandum ut frater eius plancus plotius proscriberetur  eoque inter iocos militares qui currum lepidi plancique secuti erant inter execrationem ciuium usurpabant hunc uersum de germanis non de gallis duo triumphant consules suo praeteritum loco referatur neque enim persona umbram actae rei capit dum in acie  pharsalica acri feraque de summa rerum caesar dimicat m caelius uir eloquio animoque curioni simillimus sed in utroque perfectior nec minus ingeniose nequam cum ne modica quidem re seruari possetquippe peior illi res familiaris quam mens erat  in praetura nouarum tabularum auctor extitit nequiitque senatus et auctoritate consulum deterreri accito etiam milone annio qui non impetrato reditu iulianis partibus infestus erat in urbe seditionem in agris haud occulte bellicum tumultum mouens primo summotus a re publica mox consularibus armis auctore senatu circa thurios oppressus est  in incepto pari similis fortuna milonis fuit qui compsam in hirpinis oppugnans ictusque lapide tum p clodio tum patriae quam armis petebat poenas dedit uir inquies et ultra fortem temerarius quatenus autem aliquid ex omissis peto notetur immodica et intempestiua libertate usos aduersus c caesarem marullum epidium flauumque caesetium tribunos plebis dum arguunt in eo regni uoluntatem paene uim dominationis expertos  in hoc tamen saepe lacessiti principis ira excessit ut censoria potius contentus nota quam animaduersione dictatoria summoueret eos a re publica testa  returque esse sibi miserrimum quod aut natura sua ei excedendum foret aut minuenda dignitas sed ad ordinem reuertendum est iam et dolabella in asia c trebonium consularem cui succedebat fraude deceptum zmyrnae occiderat uirum aduersus merita caesaris ingratissimum participemque caedis eius a quo ipse in consulare prouectus fastigium fuerat  et c cassius acceptis a staio murco et crispo marcio praetoriis uiris imperatoribusque praeualidis in syria legionibus inclusum dolabellam qui praeoccupata asia in syriam peruenerat laodiciae expugnata ea urbe interfeceratita tamen ut ad ictum serui sui dolabella non segniter ceruicem daretet decem legiones in eo tractu sui iuris fecerat  et m brutus c antonio fratri m antonii in macedonia uatinioque circa dyrrachium uolentes legiones extorseratsed antonium bello lacessierat uatinium dignatione obruerat cum et brutus cuilibet ducum praeferendus uideretur et uatinius nulli homini non esset postferendus  in quo deformitas corporis cum turpitudine certabat ingenii adeo ut animus eius dignissimo domicilio inclusus uideretureratque septem legionibus ualidus  at lege pedia quam consul pedius collega caesaris tulerat omnibus qui caesa  rem patrem interfecerant aqua ignique damnatis interdictum erat quo tempore capito patruus meus uir ordinis senatorii agrippae subscripsit in c cassium dumque ea in italia geruntur acri atque prosperrimo bello cassius rhodum rem immanis operis ceperat brutus lycios deuicerat et inde in macedoniam exercitus traiecerant cum per omnia repugnans naturae suae cassius etiam bruti clementiam uinceret neque reperias quos aut pronior fortuna comitata sit aut ueluti fatigata maturius destituerit quam brutum et cassium tum caesar et antonius traiecerunt exercitus in macedoniam et apud urbem philippos cum m bruto cassioque acie concurrerunt cornu cui brutus praeerat impulsis hostibus castra caesaris cepitnam ipse caesar etiamsi infirmissimus ualetudine erat obibat munia ducis oratus etiam ab artorio medico ne in castris remaneret manifesta denuntiatione quietis territo id autem in quo cassius fuerat fugatum ac male mulcatum in altiora receperat loca  tum cassius ex sua fortuna euentum collegae aestimans cum dimisisset euocatum iussissetque nuntiare sibi quae esset multitudo ac uis hominum quae ad se tenderet tardius eo nuntiante cum in uicino esset agmen cursu ad eum tendentium neque puluere facies aut signa denotari possent existimans hostes esse qui irruerent lacerna caput circumdedit extentamque ceruicem interritus  liberto praebuit  deciderat cassii caput cum euocatus aduenit nuntians brutum esse uictorem qui cum imperatorem prostratum uideret sequar inquit eum quem mea occidit tarditas et ita in gladium incubuit  post paucos deinde dies brutus conflixit cum hostibus et uictus acie cum in tumulum nocte ex fuga se recepisset impetrauit a stratone aegeate familiari suo ut manum morituro commodaret sibi  reiectoque laeuo super caput brachio cum mucronem gladii eius dextera tenens sinistrae admouisset mamillae ad eum ipsum locum qua cor emicat impellens se in uulnus uno ictu transfixus expirauit protinus coruinus messalla fulgentissimus iuuenis proximus in illis castris bruti cassiique auctoritati cum essent qui eum ducem poscerent seruari beneficio caesaris maluit quam dubiam spem armorum temptare amplius nec aut caesari quidquam ex uictoriis suis fuit laetius quam seruasse coruinum aut maius exemplum hominis grati ac pii quam coruinus in caesarem fuit non aliud bellum cruentius caede clarissimorum uirorum fuit tum catonis filius cecidit  eadem lucullum hortensiumque eminentissimorum ciuium filios fortuna abstulit nam uarro ad ludibrium moriturus antonii digna illo ac uera de exitu eius magna cum libertate ominatus est drusus liuius iuliae augustae pater et uarus quintilius ne temptata quidem hostis  misericordia alter se ipse in tabernaculo interemit uarus autem liberti quem id facere coegerat manu cum se insignibus honorum uelasset iugulatus est hunc exitum m bruti partium septimum et tricesimum annum agentis fortuna esse uoluit incorrupto animo eius in diem quae illi omnes uirtutes unius temeritate facti abstulit  fuit autem dux cassius melior quanto uir brutus e quibus brutum amicum habere malles inimicum magis timeres cassium in altero maior uis in altero uirtus qui si uicissent quantum rei publicae interfuit caesarem potius habere quam antonium principem tantum retulisset habere brutum quam cassium cn domitius pater l domitii nuper a nobis uisi eminentissimae ac nobilissimae simplicitatis uiri auus huius cn domitii clarissimi iuuenis occupatis nauibus cum magno sequentium consilia sua comitatu fugae fortunaeque se commisit semet ipso contentus duce partium  staius murcus qui classi et custodiae maris praefuerat cum omni commissa sibi parte exercitus nauiumque sex pompeium cn magni filium qui ex hispania reuertens siciliam armis occupauerat petiit  ad quem et e brutianis castris et ex italia aliisque terrarum partibus quos praesenti periculo fortuna subduxerat proscripti confluebant quippe nullum habentibus statum quilibet dux erat idoneus cum fortuna non electionem daret perfugium ostenderet exitia  lemque tempestatem fugientibus statio pro portu foret hic adulescens erat studiis rudis sermone barbarus impetu strenuus manu promptus cogitatu celer fide patri dissimillimus libertorum suorum libertus seruorumque seruus speciosis inuidens ut pareret humillimis  quem senatus paene totus adhuc e pompeianis constans partibus post antonii a mutina fugam eodem illo tempore quo bruto cassioque transmarinas prouincias decreuerat reuocatum ex hispania ubi aduersus eum clarissimum bellum pollio asinius praetorius gesserat in paterna bona restituerat et orae maritimae praefecerat  is tum ut praediximus occupata sicilia seruitia fugitiuosque in numerum exercitus sui recipiens magnum modum legionum effecerat perque menam et menecraten paternos libertos praefectos classium latrociniis ac praedationibus infestato mari ad se exercitumque tuendum rapto utebatur cum eum non depuderet uindicatum armis ac ductu patris sui mare infestare piraticis sceleribus fractis brutianis cassianisque partibus antonius transmarinas obiturus prouincias substitit caesar in italiam se recepit eamque longe quam sperauerat tumultuosiorem reperit  quippe l antonius consul uitiorum fratris sui consors sed uirtutum quae interdum in illo erant expers modo apud ueteranos criminatus caesarem modo eos qui  iussa diuisione praediorum nominatisque colonis agros amiserant ad arma conciens magnum exercitum conflauerat  ex altera parte uxor antonii fuluia nihil muliebre praeter corpus gerens omnia armis tumultuque miscebat haec belli sedem praeneste ceperat antonius pulsus undique uiribus caesaris perusiam se contulerat plancus antonianarum adiutor partium spem magis ostenderat auxilii quam opem ferebat antonio  usus caesar uirtute et fortuna sua perusiam expugnauit antonium inuiolatum dimisit in perusinos magis ira militum quam uoluntate saeuitum ducis urbs incensa cuius initium incendii princeps eius loci fecit macedonicus qui subiecto rebus ac penatibus suis igni transfixum se gladio flammae intulit per eadem tempora exarserat in campania bellum quod professus eorum qui perdiderant agros patrocinium ciebat ti claudius nero praetorius et pontifex ti caesaris pater magni uir animi doctissimique ingenii id quoque aduentu caesaris sepultum atque discussum est quis fortunae mutationes quis dubios rerum humanarum casus satis mirari queat quis non diuersa praesentibus contrariaque expectatis aut speret aut timeat  liuia nobilissimi et fortissimi uiri drusi claudiani filia genere probitate forma romanarum eminentissima quam postea coniugem augusti uidimus quam transgressi ad deos sacerdotem  ac filiam tum fugiens mox futuri sui caesaris arma ac manus bimum hunc tiberium caesarem uindicem romani imperii futurumque eiusdem caesaris filium gestans sinu per auia itinerum uitatis militum gladiis uno comitante quo facilius occultaretur fuga peruenit ad mare et cum uiro nerone peruecta in siciliam est quod alieno testimonium redderem eo non fraudabo auum meum quippe c uelleius honoratissimo inter illos ccclx iudices loco a cn pompeio lectus eiusdem marcique bruti ac ti neronis praefectus fabrum uir nulli secundus in campania digressu neronis a neapoli cuius ob singularem cum eo amicitiam partium adiutor fuerat grauis iam aetate et corpore cum comes esse non posset gladio se ipse transfixit inuiolatam excedere italia caesar passus fuluiam plancumque muliebris fugae comitem nam pollio asinius cum septem legionibus diu retenta in potestate antonii uenetia magnis speciosisque rebus circa altinum aliasque eius regionis urbes editis antonium petens uagum adhuc domitium quem digressum e brutianis castris post caedem eius praediximus et propriae classis factum ducem consiliis suis illectum ac fide data iunxit antonio  quo facto quisquis aequum se praestiterit sciat non  minus a pollione in antonium quam ab antonio in pollionem esse collatum aduentus deinde in italiam antonii praeparatusque contra eum caesaris habuit belli metum sed pax circa brundusium composita  per quae tempora rufi saluidieni scelesta consilia patefacta sunt qui natus obscurissimis initiis parum habebat summa accepisse et proximus a cn pompeio ipsoque caesare ex equestris ordinis consul creatus esse nisi in id ascendisset e quo infra se et caesarem uideret et rem publicam tum expostulante consensu populi quem grauis urebat infesto mari annona cum pompeio quoque circa misenum pax inita qui haud absurde cum in naui caesaremque et antonium cena exciperet dixit in carinis suis se cenam dare referens hoc dictum ad loci nomen in quo paterna domus ab antonio possidebatur  in hoc pacis foedere placuit siciliam achaiamque pompeio concedere in quo tamen animus inquies manere non potuit id unum tantummodo salutare aduentu suo patriae tulit quod omnibus proscriptis aliisque qui ad eum ex diuersis causis fugerant reditum salutemque pactus est  quae res et alios clarissimos uiros et neronem claudium et m silanum sentiumque sa  turninum et arruntium ac titium restituit rei publicae staium autem murcum qui aduentu suo classisque celeberrimae uires eius duplicauerat insimulatum falsis criminationibus quia talem uirum collegam officii mena et menecrates fastidierant pompeius in sicilia interfecerat hoc tractu temporum octauiam sororem caesaris m antonius duxit uxorem redierat pompeius in siciliam antonius in transmarinas prouincias quas magnis momentis labienus ex brutianis castris profectus ad parthos perducto eorum exercitu in syriam interfectoque legato antonii concusserat qui uirtute et ductu uentidii una cum parthorum copiis celeberrimoque iuuenum pacoro regis filio extinctus est  interim caesar per haec tempora ne res disciplinae inimicissima otium corrumperet militem crebris in illyrico delmatiaque expeditionibus patientia periculorum bellique experientia durabat exercitum  eadem tempestate caluinus domitius cum ex consulatu obtineret hispaniam grauissimi comparandique antiquis exempli auctor fuit quippe primi pili centurionem nomine uibillium ob turpem ex acie fugam fuste percussit  crescente in dies et classe et fama pompei caesar molem belli eius suscipere statuit aedificandis nauibus contrahendoque militi ac remigi naualibusque adsuescendo certaminibus atque exercitationibus praefectus est m agrippa uirtutis nobilissimae labore uigilia periculo inuictus parendique sed uni scientissimus aliis sane imperandi cupidus et per omnia extra dilationes positus consultisque facta coniungens  hic in auerno ac lucrino lacu speciosissima classe fabricata cotidianis exercitationibus militem remigemque ad summam et militaris et maritimae rei perduxit scientiam hac classi caesar cum prius despondente ei nerone cui ante nupta fuerat liuia auspicatis rei publicae ominibus duxisset eam uxorem pompeio siciliaeque bellum intulit  sed uirum humana ope inuictum grauiter eo tempore fortuna concussit quippe longe maiorem partem classis circa ueliam palinurique promontorium adorta uis africi lacerauit ac distulit ea patrando bello mora fuit quod postea dubia et interdum ancipiti fortuna gestum est  nam et classis eodem loco uexata est tempestate et ut nauali primo proelio apud mylas ductu agrippae pugnatum prospere ita inopinato classis aduentu grauis sub ipsius caesaris oculis circa tauromenium accepta clades neque ab ipso periculum abfuit legiones quae cum cornificio erant legato caesaris expositae in terra paene a pompeio oppressae sunt  sed anci  pitis fortuna temporis mature uirtute correcta explicatis quippe utriusque partis classibus paene omnibus exutus nauibus pompeius asiam fuga petiuit iussuque m antonii cuius opem petierat dum inter ducem et supplicem tumultuatur et nunc dignitatem retinet nunc uitam precatur a titio iugulatus est  cui in tantum durauit hoc facinore contractum odium ut mox ludos in theatro pompei faciens execratione populi spectaculo quod praebebat pelleretur acciuerat gerens contra pompeium bellum ex africa caesar lepidum cum duodecim semiplenis legionibus hic uir omnium uanissimus neque ulla uirtute tam longam fortunae indulgentiam meritus exercitum pompei quia propior fuerat sequentem non ipsius sed caesaris auctoritatem ac fidem sibi iunxerat  inflatusque amplius xx legionum numero in id furoris processerat ut inutilis alienae uictoriae comes quam diu moratus erat dissidendo in consiliis caesaris et semper diuersa his quae aliis placebant dicendo totam uictoriam ut suam interpretabatur audebatque denuntiare caesari excederet sicilia  non ab scipionibus aliisque ueteribus romanorum ducum quidquam ausum patratumque fortius quam tunc a caesare quippe cum inermis et lacernatus esset praeter nomen nihil  trahens ingressus castra lepidi euitatis quae iussu hominis prauissimi tela in eum iacta erant cum lacerna eius perforata esset lancea aquilam legionis rapere ausus est  scires quid interesset inter duces armati inermem secuti sunt decimoque anno quam ad indignissimam uita sua potentiam peruenerat lepidus et a militibus et a fortuna desertus pulloque uelatus amiculo inter ultimam confluentium ad caesarem turbam latens genibus eius aduolutus est uita rerumque suarum dominium concessa ei sunt spoliata quam tueri non poterat dignitas subita deinde exercitus seditio qui plerumque contemplatus frequentiam suam a disciplina desciscit et quod cogere se putat posse rogare non sustinet partim seueritate partim liberalitate discussa principis  speciosumque per idem tempus adiectum supplementum campanae coloniae      eius relicti erant publici pro his longe uberiores reditus duodecies sestertii in creta insula redditi et aqua promissa quae hodieque singulare et salubritatis instrumentum et amoenitatis ornamentum est  insigne coronae classicae quo nemo umquam romanorum donatus erat hoc bello agrippa singulari uirtute meruit uictor deinde caesar reuersus in urbem contractas emptionibus complures domos per procuratores quo laxior fieret ipsius publicis  se usibus destinare professus est templumque apollinis et circa porticus facturum promisit quod ab eo singulari extructum munificentia est qua aestate caesar tam prospere finiuit in sicilia bellum fortuna in caesare et in republica militauit ad orientem quippe antonius cum tredecim legionibus egressus armeniam ac deinde mediam et per eas regiones parthos petens habuit regem eorum obuium  primoque duas legiones cum omnibus impedimentis tormentisque et statiano legato amisit mox saepius ipse cum summo totius exercitus discrimine ea adiit pericula a quibus seruari se posse desperauerat amissaque non minus quarta parte militum captiui cuiusdam sed romani consilio ac fide seruatus qui clade crassiani exercitus captus cum fortuna non animum mutasset accessit nocte ad stationem romanam praedixitque ne destinatum iter peterent sed diuerso siluestrique peruaderent  hoc m antonio ac tot illis legionibus saluti fuit de quibus tamen totoque exercitu haud minus pars quarta ut praediximus militum calonum seruitiique desiderata tertia est impedimentorum uix ulla superfuit hanc tamen antonius fugam suam quia uiuus exierat uictoriam uocabat qui tertia aestate reuersus in armeniam regem eius artauasden fraude deceptum catenis sed ne quid  honori deesset aureis uinxit  crescente deinde et amoris in cleopatram incendio et uitiorum quae semper facultatibus licentiaque et adsentationibus aluntur magnitudine bellum patriae inferre constituit cum ante nouum se liberum patrem appellari iussisset cum redimitus hederis coronaque uelatus aurea et thyrsum tenens cothurnisque succinctus curru uelut liber pater uectus esset alexandriae inter hunc apparatum belli plancus non iudicio recta legendi neque amore rei publicae aut caesaris quippe haec semper impugnabat sed morbo proditor cum fuisset humillimus adsentator reginae et infra seruos cliens cum antonii librarius cum obscenissimarum rerum et auctor et minister cum in omnia et in omnibus uenalis  cum caeruleatus et nudus caputque redimitus arundine et caudam trahens genibus innixus glaucum saltasset in conuiuio refrigeratus ab antonio ob manifestarum rapinarum indicia transfugit ad caesarem et idem postea clementiam uictoris pro sua uirtute interpretabatur dictitans id probatum a caesare cui ille ignouerat mox autem hunc auunculum titius imitatus est  haud absurde coponius uir e praetoriis grauissimus p silii socer cum recens transfuga multa ac nefanda plancus absenti antonio in senatu obiceret multa inquit mehercules fecit antonius pridie quam tu illum relinqueres  caesare deinde et messala coruino consulibus debellatum apud actium ubi longe ante quam dimicaretur exploratissima iulianarum partium fuit uictoria uigebat in hac parte miles atque imperator in illa marcebant omnia hinc remiges firmissimi illinc inopia adfectissimi nauium haec magnitudo modica nec celeritati aduersa illa specie et terribilior hinc ad antonium nemo illinc ad caesarem cotidie aliquis transfugiebat denique in ore atque oculis antonianae classis per m agrippam leucas expugnata patrae captae corinthus occupata bis ante ultimum discrimen classis hostium superata  rex amyntas meliora et utiliora secutus nam deillius exempli sui tenax ut a dolabella ad cassium a cassio ad antonium ita ab antonio transiit ad caesarem uirque clarissimus cn domitius qui solus antonianarum partium numquam reginam nisi nomine salutauit maximo et praecipiti periculo transmisit ad caesarem aduenit deinde maximi discriminis dies quo caesar antoniusque productis classibus pro salute alter in ruinam alter terrarum orbis dimicauere  dextrum nauium iulianarum cornu  m lurio commissum laeuum arruntio agrippae omne classici certaminis arbitrium caesar ei parti destinatus in quam a fortuna uocaretur ubique aderat classis antonii regimen publicolae sosioque commissum at in terra locatum exercitum taurus caesaris antonii regebat canidius  ubi initum certamen est omnia in altera parte fuere dux remiges milites in altera nihil praeter milites prima occupat fugam cleopatra antonius fugientis reginae quam pugnantis militis sui comes esse maluit et imperator qui in desertores saeuire debuerat desertor exercitus sui factus est  illis etiam detracto capite in longum fortissime pugnandi durauit constantia et desperata uictoria in mortem dimicabatur caesar quos ferro poterat interimere uerbis mulcere cupiens clamitansque et ostendens fugisse antonium quaerebat pro quo et cum quo pugnarent  at illi cum diu pro absente dimicassent duce aegre summissis armis cessere uictoriam citiusque uitam ueniamque caesar promisit quam illis ut eam precarentur persuasum est fuitque in confesso milites optimi imperatoris imperatorem fugacissimi militis functum officio  ut dubites suone an cleopatrae arbitrio uictoriam temperaturus fuerit qui ad eius arbitrium direxit fugam idem locatus in terra fecit exercitus  cum se canidius praecipiti fuga rapuisset ad antonium quid ille dies terrarum orbi praestiterit ex quo in quem statum peruenerit fortuna publica quis in hoc transcursu tam artati operis exprimere audeat  uictoria uero fuit clementissima nec quisquam interemptus est paucissimi et hi qui deprecari quidem pro se non sustinerent ex qua lenitate ducis colligi potuit quem aut initio triumuiratus sui aut in campis philippiis si sic licuisset uictoriae suae facturus fuerit modum at sosium l arruntii prisca grauitate celeberrimi fides mox diu cum clementia luctatus sua caesar seruauit incolumem non praetereatur asinii pollionis factum et dictum memorabile namque cum se post brundusinam pacem continuisset in italia neque aut uidisset umquam reginam aut post eneruatum amore eius antonii animum partibus eius se miscuisset rogante caesare ut secum ad bellum proficisceretur actiacum mea inquit in antonium maiora merita sunt illius in me beneficia notiora itaque discrimini uestro me subtraham et ero praeda uictoris proximo deinde anno persecutus reginam antoniumque alexandream ultimam bellis  ciuilibus imposuit manum antonius se ipse non segniter interemit adeo ut multa desidiae crimina morte redimeret at cleopatra frustratis custodibus illata aspide morsu sane eius expers muliebris metus spiritum reddidit  fuitque et fortuna et clementia caesaris dignum quod nemo ex his qui contra eum arma tulerant ab eo iussuue eius interemptus d brutum antonii interemit crudelitas sextum pompeium ab eo deuictum idem antonius cum dignitatis quoque seruandae dedisset fidem etiam spiritu priuauit  brutus et cassius ante quam uictorum experirentur animum uoluntaria morte obierunt antonii cleopatraeque quis fuisset exitus narrauimus canidius timidius decessit quam professioni eius qua semper usus erat congruebat ultimus autem ex interfectoribus caesaris parmensis cassius morte poenas dedit ut dederat trebonius primus dum ultimam bello actiaco alexandrinoque caesar imponit manum m lepidus iuuenis forma quam mente melior lepidi eius qui triumuir fuerat rei publicae constituendae filius iunia bruti sorore natus interficiendi simul in urbem reuertisset caesaris consilia inierat  erat tunc urbis custodiis praepositus c maecenas equestri sed splen  dido genere natus uir ubi res uigiliam exigeret sane exsomnis prouidens atque agendi sciens simul uero aliquid ex negotio remitti posset otio ac mollitiis paene ultra feminam fluens non minus agrippa caesari carus sed minus honoratusquippe uixit angusti claui paene contentus nec minora consequi potuit sed non tam concupiuit  hic speculatus est per summam quietem ac dissimulationem praecipitis consilia iuuenis et mira celeritate nullaque cum perturbatione aut rerum aut hominum oppresso lepido immane noui ac resurrecturi belli ciuilis restinxit initium et ille quidem male consultorum poenas exsoluit aequetur praedictae iam antistii seruilia lepidi uxor quae uiuo igni deuorato praematura morte immortalem nominis sui pensauit memoriam caesar autem reuersus in italiam atque urbem quo occursu quo fauore omnium hominum aetatium ordinum exceptus sit quae magnificentia triumphorum eius quae fuerit munerum ne in operis quidem iusti materia nedum huius tam recisi digne exprimi potest  nihil deinde optare a diis homines nihil dii hominibus praestare possunt  nihil uoto concipi nihil felicitate consummari quod non augustus post reditum in urbem rei publicae populoque romano terrarumque orbi repraesentauerit  finita uicesimo anno bella ciuilia sepulta externa reuocata pax sopitus ubique armorum furor restituta uis legibus iudiciis auctoritas senatui maiestas imperium magistratuum ad pristinum redactum modum tantummodo octo praetoribus adlecti duo  prisca illa et antiqua rei publicae forma reuocata rediit cultus agris sacris honos securitas hominibus certa cuique rerum suarum possessio leges emendatae utiliter latae salubriter senatus sine asperitate nec sine seueritate lectus principes uiri triumphisque et amplissimis honoribus functi adhortatu principis ad ornandam urbem illecti sunt consulatus tantummodo usque ad undecimum quem continuaret caesar cum saepe obnitens repugnasset impetrare potuit nam dictaturam quam pertinaciter ei deferebat populus tam constanter repulit bella sub imperatore gesta pacatusque uictoriis terrarum orbis et tot extra italiam domique opera omne aeui sui spatium impensurum in id solum opus scriptorem fatigant nos memores professionis uniuersam imaginem principatus eius oculis animisque subiecimus sepultis ut praediximus bellis ciuilibus  coalescentibusque rei publicae membris etiam coaluere quae tam longa armorum series lacerauerat delmatia annos xx et cc rebellis ad certam confessionem pacata est imperii alpes feris incultisque nationibus celebres perdomitae hispaniae nunc ipsius praesentia nunc agrippae quem usque in tertium consulatum et mox collegium tribuniciae potestatis amicitia principis euexerat multo uarioque marte pacatae  in quas prouincias cum initio scipione et sempronio longo consulibus primo anno secundi belli punici abhinc annos ccl romani exercitus misissent duce cn scipione africani patruo per annos cc in his multo mutuoque ita certatum est sanguine ut amissis populi romani imperatoribus exercitibusque saepe contumelia etiam nonnumquam periculum romano inferretur imperio illae enim prouinciae scipiones consumpserunt illae contumelioso xx annorum bello sub duce uiriatho maiores nostros exercuerunt illae terrore numantini belli populum romanum concusserunt in illis turpe q pompei foedus turpiusque mancini senatus cum ignominia dediti imperatoris rescidit illa tot consulares tot praetorios absumpsit duces patrumque aetate in tantum sertorium armis extulit ut per quinquennium diiudicari non potuerit hispanis romanisne in armis plus esset roboris et uter popu  lus alteri pariturus foret  has igitur prouincias tam diffusas tam frequentes tam feras ad eam pacem abhinc annos ferme l perduxit caesar augustus ut quae maximis bellis numquam uacauerant eae sub c antistio ac deinde p silio legato ceterisque postea etiam latrociniis uacarent dum pacatur occidens ab oriente ac rege parthorum signa romana quae crasso oppresso orodes quae antonio pulso filius eius prahates ceperant augusto remissa sunt quod cognomen illi uiro planci sententia consensus uniuersi senatus populique romani indidit  erant tamen qui hunc felicissimum statum odissent quippe l murena et fannius caepio diuersis moribusnam murena sine hoc facinore potuit uideri bonus caepio et ante hoc erat pessimus cum iniissent occidendi caesaris consilia oppressi auctoritate publica quod ui facere uoluerant iure passi sunt  neque multo post rufus egnatius per omnia gladiatori quam senatori propior collecto in aedilitate fauore populi quem extinguendis priuata familia incendiis in dies auxerat in tantum quidem ut ei praeturam continuaret mox etiam consulatum petere ausus cum esset omni flagitiorum scelerumque conscientia mersus nec melior illi res familiaris quam mens foret adgregatis simillimis sibi interimere caesarem statuit ut quo saluo saluus esse non poterat eo sublato  moreretur  quippe ita se mores habent ut publica quisque ruina malit occidere quam sua proteri et idem passurus minus conspici neque hic prioribus in occultando felicior fuit abditusque carceri cum consciis facinoris mortem dignissimam uita sua obiit praeclarum excellentis uiri factum c sentii saturnini circa ea tempora consulis ne fraudetur memoria  aberat in ordinandis asiae orientisque rebus caesar circumferens terrarum orbi praesentia sua pacis suae bona tum sentius forte et solus et absente caesare consul cum alia prisca seueritate summaque constantia uetere consulum more ac seueritate gessisset protraxisset publicanorum fraudes punisset auaritiam regessisset in aerarium pecunias publicas tum in comitiis habendis praecipuum egit consulem  nam et quaesturam petentes quos indignos iudicauit profiteri uetuit et cum id facturos se perseuerarent consularem si in campum descendissent uindictam minatus est  et egnatium florentem fauore publico sperantemque ut praeturam aedilitati ita consulatum praeturae se iuncturum profiteri uetuit et cum id non obtinuisset iurauit etiam si factus esset consul suffragiis populi tamen se eum non renuntiaturum  quod ego factum cuilibet ueterum consulum gloriae comparandum reor nisi quod naturaliter audita uisis laudamus libentius et praesentia inuidia praeterita ueneratione prosequimur et his nos obrui illis instrui credimus  ante triennium fere quam egnatianum scelus erumperet circa murenae caepionisque coniurationis tempus abhinc annos l m marcellus sororis augusti octauiae filius quem homines ita si quid accidisset caesari successorem potentiae eius arbitrabantur futurum ut tamen id per m agrippam securo ei posse contingere non existimarent magnificentissimo munere aedilitatis edito decessit admodum iuuenis sane ut aiunt ingenuarum uirtutum laetusque animi et ingenii fortunaeque in quam alebatur capax  post cuius obitum agrippa qui sub specie ministeriorum principalium profectus in asiam ut fama loquitur ob tacitas cum marcello offensiones praesenti se subduxerat tempori reuersus inde filiam caesaris iuliam quam in matrimonio marcellus habuerat duxit uxorem feminam neque sibi neque rei publicae felicis uteri hoc tractu temporum ti claudius nero quo trimo ut praediximus liuia drusi claudiani filia despondente ti nerone cui ante nupta fuerat caesari nupserat  innutritus caelestium praeceptorum disciplinis iuuenis genere forma celsitudine corporis optimis studiis maximoque ingenio instructissimus qui protinus quantus est sperari potuerat uisuque praetulerat principem  quaestor undeuicesimum annum agens capessere coepit rem publicam maximamque difficultatem annonae ac  rei frumentariae inopiam ita ostiae atque in urbe mandatu uitrici moderatus est ut per id quod agebat quantus euasurus esset eluceret  nec multo post missus ab eodem uitrico cum exercitu ad uisendas ordinandasque quae sub oriente sunt prouincias praecipuis omnium uirtutum experimentis in eo tractatu editis cum legionibus ingressus armeniam redacta ea in potestatem populi romani regnum eius artauasdi dedit cuius rex quoque parthorum tanti nominis fama territus liberos suos ad caesarem misit obsides reuersum inde neronem caesar haud mediocris belli mole experiri statuit adiutore operis dato fratre ipsius druso claudio quem intra caesaris penates enixa erat liuia  quippe uterque diuisis partibus raetos uindelicosque adgressi multis urbium et castellorum oppugnationibus nec non derecta quoque acie feliciter functi gentes locis tutissimas aditu difficillimas numero frequentes feritate truces maiore cum periculo quam damno romani exercitus plurimo cum earum sanguine perdomuerunt ante quae tempora censura planci et pauli acta inter discordiam neque ipsis honori neque rei publicae  usui fuerat cum alteri uis censoria alteri uita deesset paulus uix posset implere censorem plancus timere deberet nec quidquam obiicere posset adulescentibus aut obiicientes audire quod non agnosceret senex mors deinde agrippae qui nouitatem suam multis rebus nobilitauerat atque in hoc perduxerat ut et neronis esset socer cuiusque liberos nepotes suos diuus augustus praepositis gai ac lucii nominibus adoptauerat admouit propius neronem caesari quippe filia iulia eius quae fuerat agrippae nupta neroni nupsit subinde bellum pannonicum quod inchoatum ab agrippa marcoque uinicio auo tuo consulari magnum atroxque et perquam uicinum imminebat italiae per neronem gestum est  gentes pannoniorum delmatarumque nationes situmque regionum ac fluminum numerumque et modum uirium excelsissimasque et multiplices eo bello uictorias tanti imperatoris alio loco explicabimus hoc opus seruet formam suam huius uictoriae compos nero ouans triumphauit sed dum in hac parte imperii omnia geruntur prosperrime accepta in germania clades sub legato m lollio homine in omnia pecuniae quam recte faciendi cupidiore et inter summam uitiorum dissimulationem uitiosissimo amissaque legionis  quintae aquila uocauit ab urbe in gallias caesarem cura deinde atque onus germanici belli delegata druso claudio fratri neronis adulescenti tot tantarumque uirtutum quot et quantas natura mortalis recipit uel industria perficit cuius ingenium utrum bellicis magis operibus an ciuilibus suffecerit artibus in incerto est  morum certe dulcedo ac suauitas et aduersus amicos aequa ac par sui aestimatio inimitabilis fuisse dicitur nam pulchritudo corporis proxima fraternae fuit sed illum magna ex parte domitorem germaniae plurimo eius gentis uariis in locis profuso sanguine fatorum iniquitas consulem agentem annum tricesimum rapuit  moles deinde eius belli translata in neronem est quod is sua et uirtute et fortuna administrauit peragratusque uictor omnes partes germaniae sine ullo detrimento commissi exercitus quod praecipue huic duci semper curae fuit sic perdomuit eam ut in formam paene stipendiariae redigeret prouinciae tum alter triumphus cum altero consulatu ei oblatus est dum ea quae praediximus in pannonia germaniaque geruntur atrox in thracia bellum ortum omnibus eius gentis nationibus in arma accensis l pisonis quem hodieque diligentissimum atque eundem lenissimum securitatis urbanae custodem habemus uirtus compressit  quippe legatus caesaris triennio cum his bellauit gentesque ferocissimas plurimo cum earum excidio nunc acie nunc expugnationibus in pristinum pacis redegit modum  eiusque patratione asiae securitatem macedoniae pacem reddidit  de quo uiro hoc omnibus sentiendum ac praedicandum est esse mores eius uigore ac lenitate mixtissimos et uix quemquam reperiri posse qui aut otium ualidius diligat aut facilius sufficiat negotio et magis quae agenda sunt curet sine ulla ostentatione agendi breui interiecto spatio ti nero duobus consulatibus totidemque triumphis actis tribuniciae potestatis consortione aequatus augusto ciuium post unum et hoc quia uolebat eminentissimus ducum maximus fama fortunaque celeberrimus et uere alterum rei publicae lumen et caput  mira quadam et incredibili atque inenarrabili pietate cuius causae mox detectae sunt cum c caesar sumpsisset iam uirilem togam lucius item maturus esset uir is ne fulgor suus orientium iuuenum obstaret initiis dissimulata causa consilii sui commeatum ab socero atque eodem uitrico adquiescendi a continuatione laborum petiit  quis fuerit eo tempore ciuitatis habitus qui singulorum animi quae digredientium a tanto uiro omnium lacrimae quam paene ei patria manum iniecerit iusto seruemus operi illud etiam in hoc transcursu dicendum est ita septem annos rhodi moratum ut omnes qui pro consulibus legatique in transmarinas profecti prouincias uisendi eius gratia rhodum deuerterint atque eum conuenientes semper priuato si illa  maiestas priuata umquam fuit fasces suos summiserint fassique sint otium eius honoratius imperio suo sensit terrarum orbis digressum a custodia neronem urbis nam et parthus desciscens a societate romana adiecit armeniae manum et germania auersis domitoris sui oculis rebellauit at in urbe eo ipso anno quo magnificentissimis gladiatorii muneris naumachiaeque spectaculis diuus augustus abhinc annos xxx se et gallo caninio consulibus dedicato martis templo animos oculosque populi romani repleuerat foeda dictu memoriaque horrenda in ipsius domo tempestas erupit  quippe filia eius iulia per omnia tanti parentis ac uiri immemor nihil quod facere aut pati turpiter posset femina luxuria libidine infectum reliquit magnitudinemque fortunae suae peccandi licentia metiebatur quidquid liberet pro licito uindicans  tum iullus antonius singulare exemplum clementiae caesaris uiolator eius domus ipse sceleris a se commissi ultor fuit quem uicto eius patre non tantum incolumitate donauerat sed sacerdotio praetura consulatu prouinciis honoratum etiam matrimonio sororis suae filiae in artissimam adfinitatem receperat  quintiusque crispinus singularem nequitiam supercilio truci protegens et appius claudius et sempronius gracchus ac scipio aliique minoris nominis utriusque ordinis uiri quas cuiuslibet uxore uiolata poenas  pependissent pependere cum caesaris filiam et neronis uiolassent coniugem iulia relegata in insulam patriaeque et parentum subducta oculis quam tamen comitata mater scribonia uoluntaria exilii permansit comes breue ab hoc intercesserat spatium cum c caesar ante aliis prouinciis ad uisendum obitis in syriam missus conuento prius ti nerone cui omnem honorem ut superiori habuit tam uarie se ibi gessit ut nec laudaturum magna nec uituperaturum mediocris materia deficiat cum rege parthorum iuuene excelsissimo in insula quam amnis euphrates ambiebat aequato utriusque partis numero coiit  quod spectaculum stantis ex diuerso hinc romani illinc parthorum exercitus cum duo inter se eminentissima imperiorum et hominum coirent capita perquam clarum et memorabile sub initia stipendiorum meorum tribuno militum mihi uisere contigit  quem militiae gradum ante sub patre tuo m uinici et p silio auspicatus in thracia macedoniaque mox achaia asiaque et omnibus ad orientem uisis prouinciis et ore atque utroque maris pontici latere haud iniucunda tot rerum locorum gentium urbium recordatione perfruor prior parthus apud gaium in nostra ripa posterior hic apud regem in hostili epulatus est  quo tempore m lollii quem ueluti moderatorem iuuentae filii sui augustus esse uoluerat perfida et plena subdoli ac uersuti animi consilia per parthum indicata caesari fama uulgauit cuius mors intra paucos dies fortuita an uoluntaria fuerit ignoro sed quam hunc decessisse laetati homines tam paulo post obiisse censorinum in iisdem prouinciis grauiter tulit ciuitas uirum demerendis hominibus genitum armeniam deinde gaius ingressus prima parte introitus prospere rem gessit mox in colloquio cui se temere crediderat circa artageram grauiter a quodam nomine adduo uulneratus ex eo ut corpus minus habile ita animum minus utilem rei publicae habere coepit  nec defuit conuersatio hominum uitia eius adsentatione alentiumetenim semper magnae fortunae comes adest adulatio per quae eo ductus erat ut in ultimo ac remotissimo terrarum orbis angulo consenescere quam romam regredi mallet diu dein reluctatus inuitusque reuertens in italiam in urbe lyciaelimyra nominant morbo obiit cum ante annum ferme l caesar frater eius hispanias petens massiliae decessisset sed fortuna quae subduxerat spem magni nominis iam tum rei publicae sua praesidia reddide  rat quippe ante utriusque horum obitum patre tuo p uinicio consule ti nero reuersus rhodo incredibili laetitia patriam repleuerat  non est diu cunctatus caesar augustus neque enim quaerendus erat quem legeret sed legendus qui eminebat itaque quod post lucii mortem adhuc gaio uiuo facere uoluerat eoque uehementer repugnante nerone erat inhibitus post utriusque adulescentium obitum facere perseuerauit ut et tribuniciae potestatis consortionem neroni constitueret multum quidem eo cum domi tum in senatu recusante et eum aelio cato c sentio consulibus u kal iulias post urbem conditam dccliiii abhinc annos xxuii adoptaret  laetitiam illius diei concursumque ciuitatis et uota paene inserentium caelo manus spemque conceptam perpetuae securitatis aeternitatisque romani imperii uix in illo iusto opere abunde persequi poterimus nedum hic implere temptemus contenti id unum dixisse quam ille omnibus faustus fuerit tum refulsit certa spes liberorum parentibus uiris matrimoniorum dominis patrimonii omnibus hominibus salutis quietis pacis tranquillitatis adeo ut nec plus sperari potuerit nec spei responderi felicius  adoptatus eadem die etiam m agrippa quem post mortem agrippae iulia enixa erat sed in neronis adoptione illud adiectum his ipsis caesaris uerbis hoc inquit rei publicae causa facio non diu uindicem custodemque imperii sui morata in urbe patria protinus in germaniam misit ubi ante triennium sub m uinicio auo tuo clarissimo uiro immensum exarserat bellum erat id ab eo quibusdam in locis gestum quibusdam sustentatum feliciter eoque nomine decreta ei cum speciosissima inscriptione operum ornamenta triumphalia hoc tempus me functum ante tribunatu castrorum ti caesaris militem fecit quippe protinus ab adoptione missus cum eo praefectus equitum in germaniam successor officii patris mei caelestissimorum eius operum per annos continuos uiiii praefectus aut legatus spectator tum pro captu mediocritatis meae adiutor fui neque illi spectaculo quo fructus sum simile condicio mortalis recipere uidetur mihi cum per celeberrimam italiae partem tractumque omnem galliae prouinciarum ueterem imperatorem et ante meritis ac uirtutibus quam nomine caesarem reuisentes sibi quisque quam illi gratularentur plenius  at uero militum conspectu eius elicitae gaudio lacrimae alacritasque et salutationis noua quaedam exultatio et contingendi manum cupiditas non continentium protinus quin adiicerent uidemus te imperator saluum recepimus  ac deinde ego tecum imperator in armenia ego in raetia fui ego a te in uindelicis ego in pannonia ego in germania donatus sum neque uerbis exprimi et fortasse uix mereri fidem potest intrata protinus germania subacti canninefates attuarii bructeri recepti cheruscigentes utinam minus mox nostra clade nobiles transitus uisurgis penetrata ulteriora cum omnem partem asperrimi et periculosissimi belli caesar uindicaret in iis quae minoris erant discriminis sentium saturninum qui tum legatus patris eius in germania fuerat praefecisset  uirum multiplicem in uirtutibus gnauum agilem prouidum militariumque officiorum patientem ac peritum pariter sed eundem ubi negotia fecissent locum otio liberaliter lauteque eo abutentem ita tamen ut eum splendidum ac hilarem potius quam luxuriosum aut desidem diceres de cuius uiri claro ingenio celebrique consulatu praediximus  anni eius aestiua usque in mensem decembrem perducta immanis emolumentum fecere uictoriae pietas sua caesarem paene obstructis hieme alpibus in urbem traxit at tutela imperii  eum ueris initio reduxit in germaniam in cuius mediis finibus ad caput lupiae fluminis hiberna digrediens princeps locauerat pro dii boni quanti uoluminis opera insequenti aestate sub duce tiberio caesare gessimus perlustrata armis tota germania est uictae gentes paene nominibus incognitae receptae cauchorum nationes omnis eorum iuuentus infinita numero immensa corporibus situ locorum tutissima traditis armis una cum ducibus suis saepta fulgenti armatoque militum nostrorum agmine ante imperatoris procubuit tribunal  fracti langobardi gens etiam germana feritate ferocior denique quod numquam antea spe conceptum nedum opere temptatum erat ad quadringentesimum miliarium a rheno usque ad flumen albim qui semnonum hermundurorumque fines praeterfluit romanus cum signis perductus exercitus  et eodem mira felicitate et cura ducis temporum quoque obseruantia classis quae oceani circumnauigauerat sinus ab inaudito atque incognito ante mari flumine albi subuecta plurimarum gentium uictoria cum abundantissima rerum omnium copia exercitui caesarique se iunxit non tempero mihi quin tantae rerum ma  gnitudini hoc qualecumque est inseram cum citeriorem ripam praedicti fluminis castris occupassemus et ulterior armata hostium iuuentute fulgeret sub omnem motum metumque nostrarum nauium protinus refugientium unus e barbaris aetate senior corpore excellens dignitate quantum ostendebat cultus eminens cauatum ut illis mos est ex materia conscendit alueum solusque id nauigii genus temperans ad medium processit fluminis et petiit liceret sibi sine periculo in eam quam armis tenebamus egredi ripam ac uidere caesarem data petenti facultas  tum adpulso lintre et diu tacitus contemplatus caesarem nostra quidem inquit furit iuuentus quae cum uestrum numen absentium colat praesentium potius arma metuit quam sequitur fidem sed ego beneficio et permissu tuo caesar quos ante audiebam hodie uidi deos nec feliciorem ullum uitae meae aut optaui aut sensi diem impetratoque ut manum contingeret reuersus in nauiculam sine fine respectans caesarem ripae suorum adpulsus est  uictor omnium gentium locorumque quos adierat caesar cum incolumi inuiolatoque et semel tantummodo magna cum clade hostium fraude eorum temptato exercitu in hiberna legiones reduxit eadem qua priore anno festinatione urbem petens nihil erat iam in germania quod uinci  posset praeter gentem marcomannorum quae maroboduo duce excita sedibus suis atque in interiora refugiens incinctos hercyniae siluae campos incolebat  nulla festinatio huius uiri mentionem transgredi debet maroboduus genere nobilis corpore praeualens animo ferox natione magis quam ratione barbarus non tumultuarium neque fortuitum neque mobilem et ex uoluntate parentium constantem inter suos occupauit principatum sed certum imperium uimque regiam complexus animo statuit auocata procul a romanis gente sua eo progredi ubi cum propter potentiora arma refugisset sua faceret potentissima occupatis igitur quos praediximus locis finitimos omnes aut bello domuit aut condicionibus iuris sui fecit corpus suum custodientium imperium perpetuis exercitiis paene ad romanae disciplinae formam redactum breui in eminens et nostro quoque imperio timendum perduxit fastigium gerebatque se ita aduersus romanos ut neque bello nos lacesseret et si lacesseretur superesse sibi uim ac uoluntatem resistendi ostenderet  legati quos mittebat ad caesares interdum ut supplicem commendabant interdum ut pro pari loquebantur gentibus homi  nibusque a nobis desciscentibus erat apud eum perfugium in totumque ex male dissimulato agebat aemulum exercitumque quem lxx milium peditum quattuor equitum fecerat adsiduis aduersus finitimos bellis exercendo maiori quam quod habebat operi praeparabat  eratque etiam eo timendus quod cum germaniam ad laeuam et in fronte pannoniam ad dextram a tergo sedium suarum haberet noricos tamquam in omnes semper uenturus ab omnibus timebatur  nec securam incrementi sui patiebatur esse italiam quippe cum a summis alpium iugis quae finem italiae terminant initium huius finium haud multo plus cc milibus passuum abesset  hunc uirum et hanc regionem proximo anno diuersis e partibus ti caesar adgredi statuit sentio saturnino mandatum ut per cattos excisis continentibus hercyniae siluis legiones boiohaemumid regioni quam incolebat maroboduus nomen est ipse a carnunto qui locus norici regni proximus ab hac parte erat exercitum qui in illyrico merebat ducere in marcomannos orsus est rumpit interdum moratur proposita hominum fortuna praeparauerat iam hiberna caesar ad danubium admotoque exercitu non plus quam quinque  dierum iter a primis hostium aberat  et legiones etiam quas saturninum admouere ei placuerat paene aequali diuisae interuallo ab hoste intra paucos dies in praedicto loco cum caesare se iuncturae erant cum uniuersa pannonia insolens longae pacis bonis adulta uiribus delmatia omnibusque tractus eius gentibus in societatem adductis consilii arma corripuit  tum necessaria gloriosis praeposita neque tutum uisum abdito in interiora exercitu uacuam tam uicino hosti relinquere italiam gentium nationumque quae rebellauerant omnis numerus amplius dccc milibus explebat cc fere peditum colligebantur armis habilia equitum uiiii  cuius immensae multitudinis parentis acerrimis ac peritissimis ducibus pars petere italiam decreuerat iunctam sibi nauporti ac tergestis confinio pars in macedoniam se effuderat pars suis sedibus praesidium esse destinauerat maxima duobus batonibus ac pinneti ducibus auctoritas erat  in omnibus autem pannoniis non disciplinae tantummodo sed linguae quoque notitia romanae plerisque etiam litterarum usus et familiaris animorum erat exercitatio itaque hercules nulla umquam natio tam mature consilio belli bellum iunxit ac decreta patrauit  oppressi ciues romani trucidati negotiatores magnus uexillariorum numerus ad internecionem ea in regione quae  plurimum ab imperatore aberat caesus occupata armis macedonia omnia et in omnibus locis igni ferroque uastata quin etiam tantus huius belli metus fuit ut stabilem illum et formatum tantorum bellorum experientia caesaris augusti animum quateret atque terreret habiti itaque delectus reuocati undique et omnes ueterani uiri feminaeque ex censu libertinum coactae dare militem audita in senatu uox principis decimo die ni caueretur posse hostem in urbis romae uenire conspectum senatorum equitumque romanorum exactae ad id bellum operae pollicitati omnia haec frustra praeparassemus nisi qui illa regeret fuisset itaque ut praesidium militum res publica ab augusto ducem in bellum poposcit tiberium habuit in hoc quoque bello mediocritas nostra speciosi ministerii locum finita equestri militia designatus quaestor necdum senator aequatus senatoribus etiam designatis tribunis plebei partem exercitus ab urbe traditi ab augusto perduxi ad filium eius  in quaestura deinde remissa sorte prouinciae legatus eiusdem ad eundem missus quas nos primo anno acies hostium uidimus quantis prudentia ducis opportunitatibus furentes eorum uires  uniuersas euasimus elusimus partibus quanto cum temperamento simul utilitatis res auctoritate imperatoris agi uidimus qua prudentia hiberna disposita sunt quanto opere inclusus custodiis exercitus nostri ne qua posset erumpere inopsque copiarum et intra se furens uiribus hostis elanguesceret felix euentu forte conatu prima aestate belli messalini opus mandandum est memoriae qui uir animo etiam quam gente nobilior dignissimus qui et patrem coruinum habuisset et cognomen suum cottae fratri relinqueret praepositus illyrico subita rebellione cum semiplena legione uicesima circumdatus hostili exercitu amplius xx milia hostium fudit fugauitque et ob id ornamentis triumphalibus honoratus est ita placebat barbaris numerus suus ita fiducia uirum ut ubicumque caesar esset nihil in se reponerent pars exercitus eorum proposita ipsi duci et ad arbitrium utilitatemque nostram macerata perductaque ad exitiabilem famem neque instantem sustinere neque cum facientibus copiam pugnandi derigentibusque aciem ausa congredi occupato monte claudio munitione se defendit  at ea pars quae  obuiam se effuderat exercitui quem a caecina et siluanus plautius consulares ex transmarinis adducebant prouinciis circumfusa quinque legionibus nostris auxiliaribusque et equitatui regioquippe magnam thracum manum iunctus praedictis ducibus rhoemetalces thraciae rex in adiutorium eius belli secum trahebatpaene exitiabilem omnibus cladem intulit  fugata regiorum equestris acies fugatae alae conuersae cohortes sunt apud signa quoque legionum trepidatum sed romani uirtus militis plus eo tempore uindicauit gloriae quam ducibus reliquit qui multum a more imperatoris sui discrepantes ante in hostem inciderunt quem per exploratores ubi hostis esset cognoscerent  iam igitur in dubiis rebus semet ipsae legiones adhortatae iugulatis ab hoste quibusdam tribunis militum interempto praefecto castrorum praefectisque cohortium non incruentis centurionibus e quibus etiam primi ordines cecidere inuasere hostes nec sustinuisse contenti perrupta eorum acie ex insperato uictoriam uindicauerunt hoc fere tempore agrippa qui eodem die quo tiberius adoptatus ab auo suo naturali erat et iam ante biennium qualis esset apparere coeperat mira prauitate animi atque ingenii in praecipitia conuer  sus patris atque eiusdem aui sui animum alienauit sibi moxque crescentibus in dies uitiis dignum furore suo habuit exitum accipe nunc m uinici tantum in bello ducem quantum in pace uides principem iunctis exercitibus quique sub caesare fuerant quique ad eum uenerant contractisque in una castra decem legionibus lxx amplius cohortibus xiiii set pluribus quam decem ueteranorum milibus ad hoc magno uoluntariorum numero frequentique equite regio tanto denique exercitu quantus nullo umquam loco post bella fuerat ciuilia omnes eo ipso laeti erant maximamque fiduciam uictoriae in numero reponebant  at imperator optimus eorum quae agebat iudex et utilia speciosis praeferens quodque semper eum facientem uidi in omnibus bellis quae probanda essent non quae utique probarentur sequens paucis diebus exercitum qui uenerat ad refouendas ex itinere eius uires moratus cum eum maiorem quam ut temperari posset neque habilem gubernaculo cerneret dimittere statuit  prosecutusque longo et perquam laborioso itinere cuius difficultas narrari uix potest ut neque uniuersos quisquam auderet adgredi et partem digredientium suorum quisque metu finium uniuersi temptare non possent remisit eo unde uenerant et ipse asperrimae hiemis initio regressus sisciam legatos inter quos ipsi fuimus partitis praefecit hibernis  o rem dictu non eminentem sed solida ueraque uirtute atque utilitate maximam experientia suauissimam humanitate singularem per omne belli germanici pannonicique tempus nemo e nobis gradumue nostrum aut praecedentibus aut sequentibus imbecillus fuit cuius salus ac ualetudo non ita sustentaretur caesaris cura tamquam distractissimus ille tantorum onerum mole huic uni negotio uacaret animus  erat desiderantibus paratum iunctum uehiculum lectica eius publicata cuius usum cum alii tum ego sensi iam medici iam apparatus cibi iam in hoc solum uni portatum instrumentum balinei nullius non succurrit ualetudini domus tantum ac domestici deerant ceterum nihil quod ab illis aut praestari aut desiderari posset  adiciam illud quod quisquis illis temporibus interfuit ut alia quae retuli agnoscet protinus solus semper equo uectus est solus cum iis quos inuitauerat maiore parte aestiuarum expeditionum cenauit sedens non sequentibus disciplinam quatenus exemplo non nocebatur ignouit admonitio frequens inerat et castigatio uindicta rarissima agebatque medium plurima dissimulantis aliqua inhibentis hiems emolumentum patrati belli contulit sed  insequenti aestate omnis pannonia reliquiis totius belli in delmatia manentibus pacem petiit ferocem illam tot milium iuuentutem paulo ante seruitutem minatam italiae conferentem arma quibus usa erat apud flumen nomine bathinum prosternentemque se uniuersam genibus imperatoris batonemque et pinnetem excelsissimos duces captum alterum alterum a se deditum iustis uoluminibus ordine narrabimus ut spero autumno uictor in hiberna reducitur exercitus cuius omnibus copiis a caesare m lepidus praefectus est uir nominis ac fortunae caesarum proximus quem in quantum quisque aut cognoscere aut intellegere potuit in tantum miratur ac diligit tantorumque nominum quibus ortus est ornamentum iudicat caesar ad alteram belli delmatici molem animum atque arma contulit in qua regione quali adiutore legatoque fratre meo magio celere uelleiano usus sit ipsius patrisque eius praedicatione testatum est et amplissimorum honorum quibus triumphans eum caesar donauit signat memoria  initio aestatis lepidus educto hibernis exercitu per gentes integras immunesque adhuc clade belli et eo feroces ac truces tendens ad tiberium imperatorem et cum  difficultate locorum et cum ui hostium luctatus magna cum clade obsistentium excisis agris exustis aedificiis caesis uiris laetus uictoria praedaque onustus peruenit ad caesarem  et ob ea quae si propriis gessisset auspiciis triumphare debuerat ornamentis triumphalibus consentiente cum iudicio principum uoluntate senatus donatus est illa aestas maximi belli consummauit effectus quippe perustae ac desitiates delmatae situ locorum ac montium ingeniorum ferocia mira etiam pugnandi scientia et praecipue angustiis saltuum paene inexpugnabiles non iam ductu sed manibus atque armis ipsius caesaris tum demum pacati sunt cum paene funditus euersi forent  nihil in hoc tanto bello nihil in germania aut uidere maius aut mirari magis potui quam quod imperatori numquam adeo ulla opportuna uisa est uictoriae occasio quam damno amissi pensaret militis semperque uisum est gloriosum quod esset tutissimum et ante conscientiae quam famae consultum nec umquam consilia ducis iudicio exercitus sed exercitus prouidentia ducis rectus est magna in bello delmatico experimenta uirtutis in multos ac difficiles locos praemissus germanicus dedit  celebri etiam opera diligentique  uibius postumus uir consularis praepositus delmatiae ornamenta meruit triumphalia quem honorem ante paucos annos passienus et cossus uiri quibusdam diuersis uirtutibus celebres in africa meruerant sed cossus uictoriae testimonium etiam in cognomen filii contulit adulescentis in omnium uirtutum exempla geniti  at postumi operum l apronius particeps illa quoque militia eos quos mox consecutus est honores excellenti uirtute meruit utinam non maioribus experimentis testatum esset quantum in omni re fortuna posset sed in hoc quoque genere abunde agnosci uis eius potest nam et aelius lamia uir antiquissimi moris et priscam grauitatem super humanitate temperans in germania illyricoque et mox in africa splendidissimis functus ministeriis non merito sed materia adipiscendi triumphalia defectus est  et a licinius nerua silianus p silii filius quem uirum ne qui intellexit quidem abunde miratus est ne nihil non quod optimo ciui simplicissimo duci superesset praeferens immatura morte et fructu amplissimae principis amicitiae et consummatione euectae in altissimum paternumque fastigium imaginis defectus est  horum uirorum mentioni si quis quaesisse me dicet locum fatentem arguet neque enim iustus sine mendacio candor apud bonos crimini est  tantum quod ultimam imposuerat pannonico ac delmatico bello caesar manum cum intra quinque consummati tanti operis dies funestae ex germania epistulae caesi uari trucidatarumque legionum trium totidemque alarum et sex cohortium allatae sunt uelut in hoc saltem tantummodo indulgente nobis fortuna ne occupato duce      et causa et persona moram exigit uarus quintilius illustri magis quam nobili ortus familia uir ingenio mitis moribus quietus ut corpore et animo immobilior otio magis castrorum quam bellicae adsuetus militiae pecuniae uero quam non contemptor syria cui praefuerat declarauit quam pauper diuitem ingressus diues pauperem reliquit is cum exercitui qui erat in germania praeesset concepit esse homines qui nihil praeter uocem membraque haberent hominum quique gladiis domari non poterant posse iure mulceri  quo proposito mediam ingressus germaniam uelut inter uiros pacis gaudentes dulcedine iurisdictionibus agendoque pro tribunali ordine trahebat aestiua at illi quod nisi expertus uix credat in summa feritate uersutissimi natumque mendacio genus simulantes fictas litium series et nunc prouocantes alter alterum iniuria nunc agentes gratias  quod ea romana iustitia finiret feritasque sua nouitate incognitae disciplinae mitesceret et solita armis discerni iure terminarentur in summam socordiam perduxere quintilium usque eo ut se praetorem urbanum in foro ius dicere non in mediis germaniae finibus exercitui praeesse crederet  tum iuuenis genere nobilis manu fortis sensu celer ultra barbarum promptus ingenio nomine arminius sigimeri principis gentis eius filius ardorem animi uultu oculisque praeferens adsiduus militiae nostrae prioris comes iure etiam ciuitatis romanae ius equestris consequens gradus segnitia ducis in occasionem sceleris usus est haud imprudenter speculatus neminem celerius opprimi quam qui nihil timeret et frequentissimum initium esse calamitatis securitatem primo igitur paucos mox plures in societatem consilii recepit opprimi posse romanos et dicit et persuadet decretis facta iungit tempus insidiarum constituit id uaro per uirum eius gentis fidelem clarique nominis segesten indicatur postulabat etiam      fata consiliis omnemque animi eius aciem praestrinxerant quippe ita se res habet ut plerumque cui fortunam mutaturus deus consilia corrumpat efficiatque quod miserrimum est ut quod accidit etiam merito accidisse uideatur et casus in culpam  transeat negat itaque se credere spemque in se beneuolentiae ex merito aestimare profitetur nec diutius post primum indicem secundo relictus locus ordinem atrocissimae calamitatis qua nulla post crassi in parthis damnum in externis gentibus grauior romanis fuit iustis uoluminibus ut alii ita nos conabimur exponere nunc summa deflenda est  exercitus omnium fortissimus disciplina manu experientiaque bellorum inter romanos milites princeps marcore ducis perfidia hostis iniquitate fortunae circumuentus cum ne pugnandi quidem aut egrediendi occasio iis in quantum uoluerant data esset immunis castigatis etiam quibusdam graui poena quia romanis et armis et animis usi fuissent inclusus siluis paludibus insidiis ab eo hoste ad internecionem trucidatus est quem ita semper more pecudum trucidauerat ut uitam aut mortem eius nunc ira nunc uenia temperaret  duci plus ad moriendum quam ad pugnandum animi fuit quippe paterni auitique exempli successor se ipse transfixit at e praefectis castrorum duobus quam clarum exemplum l eggius tam turpe ceionius prodidit qui cum longe maximam partem absumpsisset acies  auctor deditionis supplicio quam proelio mori maluit at uala numonius legatus uari cetera quietus ac probus diri auctor exempli spoliatum equitem peditem relinquens fuga cum aliis rhenum petere ingressus est quod factum eius fortuna ulta est non enim desertis superfuit sed desertor occidit  uari corpus semiustum hostilis lacerauerat feritas caput eius abscisum latumque ad maroboduum et ab eo missum ad caesarem gentilicii tamen tumuli sepultura honoratum est his auditis reuolat ad patrem caesar perpetuus patronus romani imperii adsuetam sibi causam suscipit mittitur ad germaniam gallias confirmat disponit exercitus praesidia munit et se magnitudine sua non fiducia hostium metiens qui cimbricam teutonicamque militiam italiae minabatur ultro rhenum cum exercitu transgreditur arma infert quae arcuisse pater et patria contenti erant penetrat interius aperit limites uastat agros urit domos fundit obuios maximaque cum gloria incolumi omnium quos transduxerat numero in hiberna reuertitur reddatur uerum l asprenati testimonium qui legatus sub auunculo suo uaro militans gnaua uirilique opera duarum legionum quibus praeerat  exercitum immunem tanta calamitate seruauit matureque ad inferiora hiberna descendendo uacillantium etiam cis rhenum sitarum gentium animos confirmauit sunt tamen qui ut uiuos ab eo uindicatos ita iugulatorum sub uaro occupata crediderint patrimonia hereditatemque occisi exercitus in quantum uoluerit ab eo aditam  l etiam caedicii praefecti castrorum eorumque qui una circumdati alisone immensis germanorum copiis obsidebantur laudanda uirtus est qui omnibus difficultatibus superatis quas inopia rerum intolerabiles uis hostium faciebat inexsuperabiles nec temerario consilio nec segni prouidentia iuti speculatique opportunitatem ferro sibi ad suos peperere reditum  ex quo apparet uarum sane grauem et bonae uoluntatis uirum magis imperatoris defectum consilio quam uirtute destitutum militum se magnificentissimumque perdidisse exercitum  cum in captiuos saeuiretur a germanis praeclari facinoris auctor fuit caldus caelius ad uetustatem familiae suae dignissimus qui complexus catenarum quibus uinctus erat seriem ita illas illisit capiti suo ut protinus pariter sanguinis cerebrique effluuio expiraret eadem et uirtus et fortuna subsequenti tempore ingressi germaniam imperatoris tiberii fuit quae initio fuerat qui concussis hostium uiribus classicis peditumque expeditionibus cum res gallia  rum maximae molis accensasque plebis uiennensium dissensiones coercitione magis quam poena mollisset et senatus populusque romanus postulante patre eius ut aequum ei ius in omnibus prouinciis exercitibusque esset quam erat ipsi decreto complexus essetetenim absurdum erat non esse sub illo quae ab illo uindicabantur  et qui ad opem ferendam primus erat ad uindicandum honorem non iudicari parem in urbem reuersus iam pridem debitum sed continuatione bellorum dilatum ex pannoniis delmatisque egit triumphum  cuius magnificentiam quis miretur in caesare fortunae uero quis non miretur indulgentiam quippe omnis eminentissimos hostium duces non occisos fama narrauit sed uinctos triumphus ostendit quem mihi fratrique meo inter praecipuos praecipuisque donis adornatos uiros comitari contigit quis non inter reliqua quibus singularis moderatio ti caesaris elucet atque eminet hoc quoque miretur quod cum sine ulla dubitatione septem triumphos meruerit tribus contentus fuerit quis enim dubitare potest quin ex armenia recepta et ex rege praeposito cuius capiti insigne regium sua manu imposuerat ordinatisque rebus orientis ouans triumphare debuerit et uindelicorum raetorumque uictor curru urbem ingredi  fractis deinde  post adoptionem continua triennii militia germaniae uiribus idem illi honor et deferendus et recipiendus fuerit et post cladem sub uaro acceptam ocius prosperrimo rerum euentu eadem excisa germania triumphus summi ducis adornari debuerit sed in hoc uiro nescias utrum magis mireris quod laborum periculorumque semper excessit modum an quod honorum temperauit uenitur ad tempus in quo fuit plurimum metus quippe caesar augustus cum germanicum nepotem suum reliqua belli patraturum misisset in germaniam tiberium autem filium missurus esset in illyricum ad firmanda pace quae bello subegerat prosequens eum simulque interfuturus athletarum certaminis ludicro quod eius honori sacratum a neapolitanis est processit in campaniam quamquam iam motus imbecillitatis inclinataeque in deterius principia ualetudinis senserat tamen obnitente ui animi prosecutus filium digressusque ab eo beneuenti ipse nolam petiit et ingrauescente in dies ualetudine cum sciret quis uolenti omnia post se salua remanere accersendus foret festinanter reuocauit filium ille ad patrem patriae expectato reuolauit maturius  tum securum se augustus praedicans circumfususque amplexibus tiberii sui commendans illi sua atque ipsius opera nec quidquam iam de fine  si fata poscerent recusans subrefectus primo conspectu alloquioque carissimi sibi spiritus mox cum omnem curam fata uincerent in sua resolutus initia pompeio apuleioque consulibus septuagesimo et sexto anno animam caelestem caelo reddidit quid tunc homines timuerint quae senatus trepidatio quae populi confusio quis urbis metus in quam arto salutis exitiique fuerimus confinio neque mihi tam festinanti exprimere uacat neque cui uacat potest id solum uoce publica dixisse satis habeo cuius orbis ruinam timueramus eum ne commotum quidem sensimus tantaque unius uiri maiestas fuit ut nec bonis neque contra malos opus armis foret  una tamen ueluti luctatio ciuitatis fuit pugnantis cum caesare senatus populique romani ut stationi paternae succederet illius ut potius aequalem ciuem quam eminentem liceret agere principem tandem magis ratione quam honore uictus est cum quidquid tuendum non suscepisset periturum uideret solique huic contigit paene diutius recusare principatum quam ut occuparent eum alii armis pugnauerant post redditum caelo patrem et corpus eius humanis honoribus nomen diuinis honoratum primum principalium eius operum fuit ordinatio comitiorum quam manu sua scriptam diuus augustus reliquerat  quo tempore mihi fratrique meo candidatis caesaris proxime a nobilissimis ac sacerdotalibus uiris destinari praetoribus contigit consecutisque ut neque post nos quemquam diuus augustus neque ante nos caesar commendaret tiberius tulit protinus ut uoti et consilii sui pretium res publica neque diu latuit aut quid non impetrando passuri fuissemus aut quid impetrando profecissemus quippe exercitus qui in germania militabat praesentisque germanici imperio regebatur simulque legiones quae in illyrico erant rabie quadam et profunda confundendi omnia cupiditate nouum ducem nouum statum nouam quaerebant rem publicam  quin etiam ausi sunt minari daturos senatui daturos principi leges modum stipendii finem militiae sibi ipsi constituere conati sunt processum etiam in arma ferrumque strictum est et paene in ultimum gladiorum erupit impunitas defuitque qui contra rem publicam duceret non qui sequerentur  sed haec omnia ueteris imperatoris maturitas multa inhibentis aliqua cum grauitate pollicentis inter seueram praecipue noxiorum ultionem mitis aliorum castigatio breui sopiit ac sustulit quo quidem tempore ut pleraque ignouit germanicus ita drusus qui a patre in id ipsum plurimo  quidem igne emicans incendium militaris tumultus missus erat prisca antiquaque seueritate usus ancipitia sibi tamque re quam exemplo perniciosa et his ipsis militum gladiis quibus obsessus erat obsidentes coercuit  singulari adiutore in eo negotio usus iunio blaeso uiro nescias utiliore in castris an meliore in toga qui post paucos annos proconsul in africa ornamenta triumphalia cum appellatione imperatoria meruit at hispanias exercitumque in iis cum m lepidus de cuius uirtutibus celeberrimaque in illyrico militia praediximus cum imperio obtineret in summa pace et quiete continuit cum ei pietas rectissima sentiendi et auctoritas quae sentiebat obtinendi superesset cuius curam ac fidem dolabella quoque uir simplicitatis generosissimae in maritima parte illyrici per omnia imitatus est horum xui annorum opera quis cum inserta sint oculis animisque omnium in partibus eloquatur sacrauit parentem suum caesar non imperio sed religione non appellauit eum sed fecit deum  reuocata in forum fides summota e foro seditio ambitio campo discordia curia sepultaeque ac situ obsitae iustitia aequitas industria ciuitati  redditae accessit magistratibus auctoritas senatui maiestas iudiciis grauitas compressa theatralis seditio recte faciendi omnibus aut incussa uoluntas aut imposita necessitas  honorantur recta praua puniuntur suspicit potentem humilis non timet antecedit non contemnit humiliorem potens quando annona moderatior quando pax laetior diffusa in orientis occidentisque tractus et quidquid meridiano aut septentrione finitur pax augusta per omnes terrarum orbis angulos a latrociniorum metu seruat immunes  fortuita non ciuium tantummodo sed urbium damna principis munificentia uindicat restitutae urbes asiae uindicatae ab iniuriis magistratuum prouinciae honor dignis paratissimus poena in malos sera sed aliqua superatur aequitate gratia ambitio uirtute  nam facere recte ciues suos princeps optimus faciendo docet cumque sit imperio maximus exemplo maior est raro eminentes uiri non magnis adiutoribus ad gubernandam fortunam suam usi sunt ut duo scipiones duobus laeliis quos per omnia aequauerunt sibi ut diuus augustus m agrippa et proxime ab eo statilio tauro quibus nouitas familiae haud obstitit quominus ad multiplices consulatus triumphosque et complura eueherentur sacerdotia  et  enim magna negotia magnis adiutoribus egentneque in parua paucitas ministeria deficit interestque rei publicae quod usu necessarium est dignitate eminere utilitatemque auctoritate muniri  sub his exemplis ti caesar seianum aelium principe equestris ordinis patre natum materno uero genere clarissimas ueteresque et insignes honoribus complexum familias habentem consulares fratres consobrinos auunculum ipsum uero laboris ac fidei capacissimum sufficiente etiam uigori animi compage corporis singularem principalium onerum adiutorem in omnia habuit atque habet  uirum seueritatis laetissimae hilaritatis priscae actu otiosis simillimum nihil sibi uindicantem eoque adsequentem omnia semperque infra aliorum aestimationes se metientem uultu uitaque tranquillum animo exsomnem in huius uirtutum aestimatione iam pridem iudicia ciuitatis cum iudiciis principis certant neque nouus hic mos senatus populique romani est putandi quod optimum sit esse nobilissimum nam et illi qui primi ante bellum punicum  abhinc annos ccc ti coruncanium hominem nouum cum aliis omnibus honoribus tum pontificatu etiam maximo ad principale extulere fastigium  et qui equestri loco natum sp caruilium et mox m catonem nouum etiam tusculo urbis inquilinum mummiumque achaicum in consulatus censuras et triumphos prouexere  et qui c marium ignotae originis usque ad sextum consulatum sine dubitatione romani nominis habuere principem et qui m tullio tantum tribuere ut paene adsentatione sua quibus uellet principatus conciliaret quique nihil asinio pollioni negauerunt quod nobilissimis summo cum sudore consequendum foret profecto hoc senserunt in cuiuscumque animo uirtus inesset ei plurimum esse tribuendum  haec naturalis exempli imitatio ad experiendum seianum caesarem ad iuuanda uero onera principis seianum propulit senatumque et populum romanum eo perduxit ut quod usu optimum intellegit id in tutelam securitatis suae libenter aduocet sed proposita quasi uniuersa principatus ti caesaris tabula singula recenseamus qua ille prudentia rhascupolim interemptorem fratris sui filii cotyis consortisque eiusdem imperii romam euocauit singulari in eo negotio usus opera  flacci pomponii consularis uiri nati ad omnia quae recte facienda sunt simplicique uirtute merentis semper quam captantis gloriam  cum quanta grauitate ut senator et iudex non ut princeps      et causas pressius audit quam celeriter ingratum et noua molientem      oppressit quibus praeceptis instructum germanicum suum imbutumque rudimentis militiae secum actae domitorem recepit germaniae quibus iuuentam eius exaggerauit honoribus respondente cultu triumphi rerum quas gesserat magnitudini  quotiens populum congiariis honorauit senatorumque censum cum id senatu auctore facere potuit quam libenter expleuit ut neque luxuriam inuitaret neque honestam paupertatem pateretur dignitate destitui quanto cum honore germanicum suum in transmarinas misit prouincias qua ui consiliorum suorum ministro et adiutore usus druso filio suo maroboduum inhaerentem occupati regni finibus pace maiestatis eius dixerim uelut serpentem abstrusam terrae salubribus consiliorum suorum medicamentis coegit egredi quam illum ut honorate sic secure continet quantae molis bellum principe galliarum ciente sacrouiro floroque iulio mira celeritate ac uirtute compressit ut ante populus romanus uicisse se quam bellare cognosceret  nuntiosque periculi uictoriae praecederet nuntius magni etiam terroris bellum africum et cottidiano auctu maius auspiciis consiliisque eius breui sepultum est quanta sua suorumque nomine exstruxit opera quam pia munificentia superque humanam euecta fidem templum patri molitur quam magnifico animi temperamento cn quoque pompei munera absumpta igni restituit qui quidquid umquam claritudine eminuit id ueluti cognatum censet tuendum qua liberalitate cum alias tum proxime incenso monte caelio omnis ordinis hominum iacturae patrimonio succurrit suo quanta cum quiete hominum rem perpetui praecipuique timoris supplementum sine trepidatione delectus prouidet si aut natura patitur aut mediocritas recipit hominum audeo cum deis queri quid hic meruit primum ut scelerata drusus libo iniret consilia deinde ut silium pisonemque tam infestos haberet quorum alterius dignitatem constituit auxit alterius ut ad maiora transcendam quamquam et haec ille duxit maxima quid ut iuuenes amitteret filios quid ut nepotem ex druso suo  dolenda adhuc rettulimus ueniendum ad erubescenda est quantis hoc triennium m uinici doloribus lacerauit animum  eius quam diu abstruso quod miserrimum est pectus eius flagrauit incendio quod ex nuru quod ex nepote dolere indignari erubescere coactus est cuius temporis aegritudinem auxit amissa mater eminentissima et per omnia deis quam hominibus similior femina cuius potentiam nemo sensit nisi aut leuatione periculi aut accessione dignitatis uoto finiendum uolumen sit iuppiter capitoline et auctor ac stator romani nominis gradiue mars perpetuorumque custos uesta ignium et quidquid numinum hanc romani imperii molem in amplissimum terrarum orbis fastigium extulit uos publica uoce obtestor atque precor custodite seruate protegite hunc statum hanc pacem hunc principem  eique functo longissima statione mortali destinate successores quam serissimos sed eos quorum ceruices tam fortiter sustinendo terrarum orbis imperio sufficiant quam huius suffecisse sensimus consiliaque omnium ciuium aut pia     