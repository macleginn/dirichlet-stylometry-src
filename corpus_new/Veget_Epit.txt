
flauii uegeti renati
uiri illustris comitis
epitoma rei militaris
libri numero quattuor
incipiunt feliciter
primus liber electionem edocet iuniorum ex quibus locis uel
quales milites probandi sint aut quibus armorum exercitiis
imbuendi
secundus liber ueteris militiae continet morem ad quem pedestris
institui possit exercitus
tertius liber omnia artium genera quae terrestri proelio
necessaria uidentur exponit
quartus liber uniuersas machinas quibus uel oppugnantur ciuitates
uel defenduntur enumerat naualis quoque belli praecepta
subnectit
in omni autem proelio non tam multitudo et uirtus indocta quam
ars et exercitium solent praestare uictoriam
 i incipiunt capitula libri primi  


i romanos omnes gentes sola armorum exercitatione uicisse
ii ex quibus regionibus tirones legendi sint
iii utrum ex agris an ex urbibus utiliores sint tirones
iiii cuius aetatis tirones probandi sint
u qua statura iuniores probandi sint
ui ex uultu et positione corporis agnosci in eligendo qui
meliores possint esse tirones
uii cuius artis tirones uel eligendi sint uel respuendi
uiii quando tirones signandi sint
uiiii ad gradum militarem et cursum et saltum exercendos tirones
x ad usum natandi exercendos tirones
xi quemadmodum ad scuta uiminea uel ad palos antiqui exercebant
tirones
xii non caesim sed punctim ferire docendos tirones
xiii armaturam docendos tirones
xiiii tirones exercendos ad missilia iacienda
xu sagittis diligenter tirones imbuendos
xui ad iactandos lapides fundis exercendos tirones
xuii de exercitio plumbatarum
xuiii quemadmodum ad ascendendos equos tirones exercendi sint
xuiiii ad portandum pondus exercendos tirones
xx quo armorum genere usi sint antiqui
xxi de munitione castrorum
xxii in qualibus locis constituenda sint castra
xxiii quali specie castra delinianda sint
xxiiii quo genere munienda sint castra
xxu quemadmodum munienda sint castra cum hostis immineat
xxui quemadmodum exerceantur tirones ut in acie ordines et
interualla custodiant
xxuii quantum spatium ire uel redire debeant uel quotiens in
mense exerceri cum educuntur milites ambulatum
xxuiii de adhortatione rei militaris romanaeque uirtutis

antiquis temporibus mos fuit bonarum artium studia mandare
litteris atque in libros redacta offerre principibus quia neque
recte aliquid inchoatur nisi post deum fauerit imperator neque
quemquam magis decet uel meliora scire uel plura quam principem
cuius doctrina omnibus potest prodesse subiectis quod
octauianum augustum ac bonos dehinc principes libenter habuisse
frequentibus declaratur exemplis sic regnantium testimoniis
crebuit eloquentia dum non culpatur audacia
 hac ego imitatione compulsus dum considero clementiam uestram
ausibus litterarum magis ignoscere posse quam ceteros tanto
inferiorem me antiquis scriptoribus esse uix sensi licet in
hoc opusculo nec uerborum concinnitas sit necessaria nec acumen
ingenii sed labor diligens ac fidelis ut quae apud diuersos
historicos uel armorum disciplinam docentes dispersa et inuoluta
celantur pro utilitate romana proferantur in medium
 de dilectu igitur atque exercitatione tironum per quosdam
gradus et titulos antiquam consuetudinem conamur ostendere
non quo tibi imperator inuicte ista uideantur incognita sed ut
quae sponte pro rei publicae salute disponis agnoscas olim
custodisse romani imperii conditores et in hoc paruo libello
quicquid de maximis rebus semperque necessariis requirendum
credis inuenias

 i romanos omnes gentes sola armorum exercitatione uicisse  


nulla enim alia re uidemus populum romanum orbem subegisse
terrarum nisi armorum exercitio disciplina castrorum usuque
militiae quid enim aduersus gallorum multitudinem paucitas
romana ualuisset quid aduersus germanorum proceritatem
breuitas potuisset audere hispanos quidem non tantum numero
sed et uiribus corporum nostris praestitisse manifestum est
afrorum dolis atque diuitiis semper impares fuimus graecorum
artibus prudentiaque nos uinci nemo dubitauit sed aduersus
omnia profuit tironem sollerter eligere ius ut ita dixerim
armorum docere cotidiano exercitio roborare quaecumque euenire
in acie atque in proeliis possunt omnia in campestri meditatione
praenoscere seuere in desides uindicare scientia enim rei
bellicae dimicandi nutrit audaciam nemo facere metuit quod se
bene didicisse confidit etenim in certamine bellorum
exercitata paucitas ad uictoriam promptior est rudis et indocta
multitudo exposita semper ad caedem


 ii ex quibus regionibus tirones legendi sint  


 rerum ordo deposcit ut ex quibus prouinciis uel nationibus
tirones legendi sint prima parte tractetur
 constat quidem in omnibus locis et ignauos et strenuos nasci
sed tamen et gens gentem praecedit in bello et plaga caeli ad
robur non tantum corporum sed etiam animorum plurimum ualet quo
loco ea quae a doctissimis hominibus comprobata sunt non
omittam omnes nationes quae uicinae sunt soli nimio calore
siccatas amplius quidem sapere sed minus habere sanguinis dicunt
ac propterea constantiam ac fiduciam comminus non habere
pugnandi quia metuunt uulnera qui exiguum sanguinem se habere
nouerunt contra septentrionales populi remoti a solis
ardoribus inconsultiores quidem sed tamen largo sanguine
redundantes sunt ad bella promptissimi tirones igitur de
temperatioribus legendi sunt plagis quibus et copia sanguinis
suppetat ad uulnerum mortisque contemptum et non possit deesse
prudentia quae et modestiam seruat in castris et non parum
prodest in dimicatione consiliis

 iii utrum ex agris an ex urbibus utiliores sint tirones  


 sequitur ut utrum de agris an de urbibus utilior tiro sit
requiramus
de qua parte numquam credo potuisse dubitari aptiorem armis
rusticam plebem quae sub diuo et in labore nutritur solis
patiens umbrae neglegens balnearum nescia deliciarum ignara
simplicis animi paruo contenta duratis ad omnem laborum
tolerantiam membris cui gestare ferrum fossam ducere onus
ferre consuetudo de rure est
 interdum tamen necessitas exigit etiam urbanos ad arma
compelli qui ubi nomen dedere militiae primum laborare
decurrere portare pondus et solem pulueremque ferre condiscant
paruo uictu utantur et rustico interdum sub diuo interdum sub
papilionibus commorentur tunc demum ad usum erudiantur
armorum et si longior expeditio emergit in agrariis plurimum
detinendi sunt proculque habendi a ciuitatis inlecebris ut eo
modo et corporibus eorum robur accedat et animis
 nec inficiandum est post urbem conditam romanos ex ciuitate
profectos semper ad bellum sed tunc nullis uoluptatibus nullis
deliciis frangebantur sudorem cursu et campestri exercitio
collectum natans iuuentus abluebat in tiberi idem bellator idem
agricola genera tantum mutabat armorum quod usque adeo
uerum est ut aranti quintio cincinnato dictaturam constet
oblatam
ex agris ergo supplendum robur praecipue uidetur exercitus
nescioquomodo enim minus mortem timet qui minus deliciarum nouit
in uita

 iiii cuius aetatis tirones probandi sint  


 nunc qua aetate milites legi conueniat exploremus et quidem
si antiqua consuetudo seruanda est incipientem pubertatem ad
dilectum cogendam nullus ignorat non enim tantum celerius sed
etiam perfectius imbibuntur quae discuntur a pueris deinde
militaris alacritas saltus et cursus ante temptandus est quam
corpus aetate pigrescat uelocitas enim est quae percepto
exercitio strenuum efficit bellatorem adulescentes legendi
sunt sicut ait sallustius nam simul ac iuuentus belli patiens
erat in castris per laborem usum militiae discebant melius
enim est ut exercitatus iuuenis causetur aetatem nondum aduenisse
pugnandi quam doleat praeterisse habeat etiam spatium
uniuersa discendi neque enim parua aut leuis ars uidetur
armorum siue equitem siue peditem sagittarium uelis imbuere siue
scutatum armaturae numeros omnes omnesque gestus docere ne
locum deserat ne ordines turbet ut missile et destinato ictu et
magnis uiribus iaciat ut fossam ducere sudes scienter figere
nouerit tractare scutum et obliquis ictibus uenientia tela
deflectere plagam prudenter uitare audacter inferre huic
taliter instituto tironi pugnare aduersus quoslibet hostes in
acie formido non erit sed uoluptas


 u qua statura iuniores probandi sint  


 proceritatem tironum ad incomam scio semper exactam ita ut
senos pedes uel certe quinos et denas uncias inter alares equites
uel in primis legionum cohortibus probarentur sed tunc erat
amplior multitudo et plures militiam sequebantur armatam necdum
enim ciuilis pars florentiorem abduxerat iuuentutem si ergo
necessitas exigit non tam staturae rationem conuenit habere quam
uirium et ipso homero teste non fallimur qui tydeum minorem
quidem corpore sed fortiorem armis fuisse significat


 ui ex uultu et positione corporis agnosci in eligendo qui
meliores possint esse tirones  


 sed qui dilectum acturus est uehementer intendat ut ex uultu
ex oculis ex omni conformatione membrorum eos eligat qui
implere ualeant bellatores namque non tantum in hominibus sed
etiam in equis et canibus uirtus multis declaratur indiciis
sicut doctissimorum hominum disciplina comprendit quod etiam in
apibus mantuanus auctor dicit esse seruandum




     nam duo sunt genera hic melior insignis et ore
     et rutilis clarus squamis ille horridus alter
     desidia latamque trahens inglorius aluum
     


 sit ergo adulescens martio operi deputandus uigilantibus
oculis erecta ceruice lato pectore umeris musculosis
ualentibus brachiis digitis longioribus uentre modicus exilior
clunibus suris et pedibus non superflua carne distentis sed
neruorum duritia collectis cum haec in tirone signa
deprenderis proceritatem non magnopere desideres utilius est
enim fortes milites esse quam grandes


 uii cuius artis tirones uel eligendi sint uel respuendi  


 sequitur ut cuius artis uel eligendi uel penitus repudiandi
sint milites indagemus
piscatores aucupes dulciarios linteones omnesque qui aliquid
tractasse uidebuntur ad gynaecea pertinens longe arbitror
pellendos a castris fabros ferrarios carpentarios macellarios
et ceruorum aprorumque uenatores conuenit sociare militiae
et hoc est in quo totius rei publicae salus uertitur ut tirones
non tantum corporibus sed etiam animis praestantissimi
deligantur uires regni et romani nominis fundamentum in prima
dilectus examinatione consistunt
 nec leue hoc putetur officium aut passim quibuscumque
mandandum quod apud ueteres inter tam uaria genera uirtutum in
sertorio praecipue constat esse laudatum iuuentus enim cui
defensio prouinciarum cui bellorum est committenda fortuna et
genere si copia suppetat et moribus debet excellere
honestas enim idoneum militem reddit uerecundia dum prohibet
fugere facit esse uictorem quid enim prodest si exerceatur
ignauus si pluribus stipendiis moretur in castris numquam
exercitus proficit tempore cuius in probandis tironibus
claudicarit electio et quantum usu experimentisque
cognouimus hinc tot ubique ab hostibus inlatae sunt clades dum
longa pax militem incuriosius legit dum honestiores quique
ciuilia sectantur officia dum indicti possessoribus tirones
per gratiam aut dissimulationem probantium tales sociantur armis
quales domini habere fastidiunt a magnis ergo uiris magnaque
diligentia idoneos eligi conuenit iuniores

 uiii quando tirones signandi sint  


 sed non statim punctis signorum inscribendus est tiro
delectus uerum ante exercitio pertemptandus ut utrum uere tanto
operi aptus sit possit agnosci et uelocitas in illo
requirenda uidetur et robur et utrum armorum disciplinam
ediscere ualeat utrum habeat confidentiam militarem plerique
enim quamuis non improbabiles uideantur in specie tamen
experimentis comprobantur indigni repudiandi ergo minus
utiles et in locum eorum strenuissimi subrogandi sunt in omni
enim conflictu non tam prodest multitudo quam uirtus
 signatis itaque tironibus per cotidiana exercitia armorum est
demonstranda doctrina sed huius rei usum dissimulatio longae
securitatis aboleuit quem inuenias qui docere possit quod
ipse non didicit de historiis ergo uel libris nobis antiqua
consuetudo repetenda est sed illi res gestas et euentus
tantum scripsere bellorum ista quae nunc quaerimus tamquam nota
linquentes lacedaemonii quidem et athenienses aliique
graecorum in libros rettulere complura quae tactica uocant sed
nos disciplinam militarem populi romani debemus inquirere qui ex
paruissimis finibus imperium suum paene solis regionibus et
mundi ipsius fine distendit haec necessitas compulit
euolutis auctoribus ea me in hoc opusculo fidelissime dicere quae
cato ille censorius de disciplina militari scripsit quae
cornelius celsus quae frontinus perstringenda duxerunt quae
paternus diligentissimus iuris militaris assertor in libros
redegit quae augusti et traiani adrianique constitutionibus
cauta sunt nihil enim mihi auctoritatis assumo sed horum
quos supra rettuli quae dispersa sunt uelut in ordinem epitomata
conscribo

 uiiii ad gradum militarem et cursum et saltum exercendos tirones  


 primis ergo meditationum auspiciis tirones militarem edocendi
sunt gradum nihil enim magis in itinere uel in acie
custodiendum est quam ut omnes milites incedendi ordinem
seruent quod aliter non potest fieri nisi assiduo exercitio
ambulare celeriter et aequaliter discant periculum enim ab
hostibus semper grauissimum sustinet diuisus et inordinatus
exercitus militari ergo gradu uiginti milia passuum horis
quinque dumtaxat aestiuis conficienda sunt pleno autem gradu
qui citatior est totidem horis uiginti quattuor milia peragenda
sunt quicquid addideris iam cursus est cuius spatium non
potest definiri
sed et cursu praecipue adsuefaciendi sunt iuniores ut maiore
impetu in hostem procurrant ut loca oportuna celeriter cum
usus aduenerit occupent uel aduersariis idem facere uolentibus
praeoccupent ut ad explorandum alacriter pergant alacrius
redeant ut fugientium facilius terga comprendant
 ad saltum etiam quo uel fossae transiliuntur uel impediens
aliqua altitudo superatur exercendus est miles ut cum eiusmodi
difficultates euenerint possint sine labore transire
 praeterea in ipso conflictu ac dimicatione telorum bellator
cum cursu saltuque ueniens aduersarii praestringit oculos
mentemque deterret priusque plagam infligit quam ille ad cauendum
uel ad resistendum certe se praeparet de exercitio gnaei
pompei magni sallustius memorat cum alacribus saltu cum
uelocibus cursu cum ualidis uecte certabat neque enim ille
aliter potuisset par esse sertorio nisi seque et milites
frequentibus exercitiis praeparasset ad proelia

 x ad usum natandi exercendos tirones  


 natandi usum aestiuis mensibus omnis aequaliter debet tiro
condiscere non enim semper pontibus flumina transeuntur sed et
cedens et insequens natare cogitur frequenter exercitus saepe
repentinis imbribus uel niuibus solent exundare torrentes et
ignorantia non solum ab hoste sed etiam ab ipsis aquis discrimen
incurrit ideoque romani ueteres quos tot bella et continuata
pericula ad omnem rei militaris erudiuerant artem campum
martium uicinum tiberi delegerunt in quo iuuentus post exercitium
armorum sudorem pulueremque dilueret ac lassitudinem cursus
natandi labore deponeret non solum autem pedites sed et
equites ipsosque equos uel lixas quos galliarios uocant ad
natandum exercere percommodum est ne quid imperitis cum
necessitas incumbit eueniat


 xi quemadmodum ad scuta uiminea uel ad palos antiqui exercebant
tirones  


 antiqui sicut inuenitur in libris hoc genere exercuere
tirones scuta de uimine in modum cratium corrotundata texebant
ita ut duplum pondus cratis haberet quam scutum publicum habere
consueuit itemque clauas ligneas duplicis aeque ponderis pro
gladiis tironibus dabant eoque modo non tantum mane sed etiam
post meridiem exercebantur ad palos palorum enim usus non solum
militibus sed etiam gladiatoribus plurimum prodest nec
umquam aut harena aut campus inuictum armis uirum probauit nisi
qui diligenter exercitatus docebatur ad palum a singulis
autem tironibus singuli pali defigebantur in terram ita ut nutare
non possent et sex pedibus eminerent contra illum palum
tamquam contra aduersarium tiro cum crate illa et claua uelut cum
gladio se exercebat et scuto ut nunc quasi caput aut faciem
peteret nunc a lateribus minaretur interdum contenderet
poplites et crura succidere recederet adsultaret insiliret
quasi praesentem aduersarium sic palum omni impetu omni
bellandi arte temptaret in qua meditatione seruabatur illa
cautela ut ita tiro ad inferendum uulnus insurgeret ne qua parte
ipse pateret ad plagam


 xii non caesim sed punctim ferire docendos tirones  


 praeterea non caesim sed punctim ferire discebant nam caesim
pugnantes non solum facile uicere sed etiam derisere romani
caesa enim quouis impetu ueniat non frequenter interficit cum
et armis uitalia defendantur et ossibus at contra puncta duas
uncias adacta mortalis est necesse est enim ut uitalia penetret
quicquid immergitur deinde dum caesa infertur brachium
dextrum latusque nudatur puncta autem tecto corpore infertur et
aduersarium sauciat antequam uideat ideoque ad dimicandum hoc
praecipue genere usos constat esse romanos
dupli autem ponderis illa cratis et claua ideo dabantur ut cum
uera et leuiora tiro arma sumpsisset uelut grauiore pondere
liberatus securior alacriorque pugnaret

 xiii armaturam docendos tirones  


 praeterea illo exercitii genere quod armaturam uocant et
campidoctoribus traditur imbuendus est tiro qui usus uel ex
parte seruatur constat enim etiam nunc in omnibus proeliis
armaturas melius pugnare quam ceteros ex quo intellegi debet
quantum exercitatus miles inexercitato sit melior cum armatura
utcumque eruditi reliquos contubernales suos bellandi arte
praecedant
 ita autem seuere apud maiores exercitii disciplina seruata
est ut et doctores armorum duplis remunerarentur annonis et
milites qui parum in illa prolusione profecerant pro frumento
hordeum cogerentur accipere nec ante eis in tritico redderetur
annona quam sub praesentia praefecti legionis tribunorum uel
principiorum experimentis datis ostendissent se omnia quae erant
in militari arte complere
 nihil enim neque firmius neque laudabilius neque felicius est
re publica in qua abundant milites eruditi non enim uestium
nitor uel auri argenti gemmarumque copiae hostes aut ad
reuerentiam nostram aut ad gratiam inclinant sed solo terrore
subiguntur armorum deinde in aliis rebus sicut ait cato si
quid erratum est potest postmodum corrigi proeliorum delicta
emendationem non recipiunt cum poena statim sequatur
errorem nam aut confestim pereunt qui ignaue imperiteque
pugnauerint aut in fugam uersi uictoribus ultra pares esse non
audent

 xiiii tirones exercendos ad missibilia iacienda  


 sed ad inceptum reuertor tiro qui cum claua exercetur ad
palum hastilia quoque ponderis grauioris quam uera futura sunt
iacula aduersum illum palum tamquam aduersus hominem iactare
compellitur in qua re armorum doctor attendit ut magnis
uiribus hastile contorqueat ut destinato ictu uel in palum uel
iuxta dirigat missile eo enim exercitio et lacertis robur
adcrescit et iaculandi peritia atque usus adquiritur


 xu sagittis diligenter tirones imbuendos  


 sed prope tertia uel quarta pars iuniorum quae aptior
potuerit repperiri arcubus ligneis sagittisque lusoriis illos
ipsos exercenda est semper ad palos et doctores ad hanc rem
artifices eligendi et maior adhibenda sollertia ut arcum scienter
teneant ut fortiter impleant ut sinistra fixa sit ut dextra
cum ratione ducatur ut ad illud quod feriendum est oculus
pariter animusque consentiat ut siue in equo siue in terra
rectum sagittare doceantur quam artem et disci opus est
diligenter et cotidiano usu exercitioque seruari
 quantum autem utilitatis boni sagittarii in proeliis habeant
et cato in libris de disciplina militari euidenter ostendit et
claudius pluribus iaculatoribus institutis atque perdoctis hostem
cui prius impar fuerat superauit africanus quidem scipio
cum aduersus numantinos qui exercitus populi romani sub iugum
miserant esset acie certaturus aliter se superiorem futurum
esse non credidit nisi in omnibus centuriis lectos sagittarios
miscuisset

 xui ad iactandos lapides fundis exercendos tirones  


 ad lapides uero uel manibus uel fundis iaciendos exerceri
diligenter conuenit iuniores fundarum usum primi balearium
insularum habitatores et inuenisse et ita perite exercuisse
dicuntur ut matres paruos filios nullum cibum contingere sinerent
nisi quem ex funda destinato lapide percussissent saepe enim
aduersum bellatores cassidibus catafractis loricisque munitos
teretes lapides de funda uel fustibalo destinati sagittis sunt
omnibus grauiores cum membris integris letale tamen uulnus
importent et sine inuidia sanguinis hostis lapide ictus
intereat in omnibus autem ueterum proeliis funditores
militasse nullus ignorat quae res ideo ab uniuersis tironibus
frequenti exercitio discenda est quia fundam portare nullus est
labor et interdum euenit ut in lapidosis locis conflictus
habeatur ut mons sit aliquis defendendus aut collis et ab
oppugnatione castellorum siue ciuitatum lapidibus barbari
fundisque pellendi sunt


 xuii de exercitio plumbatarum  


 plumbatarum quoque exercitatio quos mattiobarbulos uocant
est tradenda iunioribus nam in illyrico dudum duae legiones
fuerunt quae sena milia militum habuerunt quae quod his telis
scienter utebantur et fortiter mattiobarbuli uocabantur per
hos longo tempore strenuissime constat omnia bella confecta
usque eo ut diocletianus et maximianus cum ad imperium
peruenissent pro merito uirtutis hos mattiobarbulos iouianos
atque herculianos censuerint appellandos eosque cunctis
legionibus praetulisse doceantur quinos autem mattiobarbulos
insertos scutis portare consuerunt quos si oportune milites
iactent prope sagittariorum scutati imitari uidentur officium
nam hostes equosque consauciant priusquam non modo ad manum sed
ad ictum missibilium potuerit perueniri


 xuiii quemadmodum ad ascendendos equos tirones exercendi sint  


 non tantum autem a tironibus sed etiam ab stipendiosis
militibus salitio equorum districte est semper exacta quem usum
usque ad hanc aetatem licet iam cum dissimulatione peruenisse
manifestum est equi lignei hieme sub tecto aestate
ponebantur in campo supra hos iuniores primo inermes dum
consuetudo proficeret deinde armati cogebantur ascendere
tantaque cura erat ut non solum a dextris sed etiam a sinistris
partibus et insilire et desilire condiscerent euaginatos etiam
gladios uel contos tenentes hoc idem assidua meditatione
faciebant scilicet ut in tumultu proelii sine mora ascenderent
qui tam studiose exercebantur in pace


 xuiiii ad portandum pondus exercendos tirones  


 pondus quoque baiulare usque ad sexaginta libras et iter
facere gradu militari frequentissime cogendi sunt iuniores
quibus in arduis expeditionibus necessitas imminet annonam
pariter et arma portandi nec hoc credatur esse difficile si
usus accesserit nihil enim est quod non assidua meditatio
facillimum reddat quam rem antiquos milites factitauisse
uergilio ipso teste cognoscimus qui ait



     iniusto sub fasce uiam cum carpit et hosti
     ante expectatum positis stat in agmine castris
     



 xx quo armorum genere usi sint antiqui  


 locus exigit ut quo armorum genere uel instruendi uel
muniendi sint tirones referre temptemus sed in hac parte
antiqua penitus consuetudo deleta est nam licet exemplo
gothorum et alanorum hunnorumque equitum arma profecerint
pedites constat esse nudatos ab urbe enim condita usque ad
tempus diui gratiani et catafractis et galeis muniebatur
pedestris exercitus sed cum campestris exercitatio interueniente
neglegentia desidiaque cessaret grauia uideri arma coeperunt
quae raro milites induebant itaque ab imperatore postulant
primo catafractas deinde cassides se refundere sic detectis
pectoribus et capitibus congressi contra gothos milites nostri
multitudine sagittariorum saepe deleti sunt nec post tot
clades quae usque ad tantarum urbium excidia peruenerunt
cuiquam curae fuit uel catafractas uel galeas pedestribus
reddere ita fit ut non de pugna sed de fuga cogitent qui in
acie nudi exponuntur ad uulnera quid enim pedes sagittarius sine
catafracta sine galea qui cum arcu scutum tenere non potest
faciat quid ipsi draconarii atque signiferi qui sinistra
manu hastas gubernant in proelio facient quorum et capita nuda
constat et pectora sed grauis pediti lorica uidetur et galea
fortasse raro meditanti fortasse raro arma tractanti ceterum
cotidianus usus non laborat etiam si onerosa gestauerit sed
illi qui laborem in portandis ueteribus munimentis armorum ferre
non possunt detectis corporibus et uulnera sustinere coguntur et
mortes et quod est grauius aut capi aut certe fuga rem publicam
prodere sic dum exercitia laboremque declinant cum maximo
dedecore trucidantur ut pecudes
 unde enim apud antiquos murus dicebatur pedestris exercitus
nisi quod pilatae legiones praeter scuta etiam catafractis
galeisque fulgebant usque eo ut sagittarii sinistra brachia
manicis munirentur pedites autem scutati praeter catafractas et
galeas etiam ferreas ocreas in dextris cruribus cogerentur
accipere sic erant muniti illi qui in prima acie pugnantes
principes in secunda hastati in tertia triarii uocabantur
sed triarii genibus positis solebant intra scuta subsidere ne
stantes uulnerarentur uenientibus telis et cum necessitas
postulasset tamquam requieti uehementius inuaderent hostes a
quibus constat saepe factam esse uictoriam cum hastati illi et
qui priores steterant interissent
 erant tamen apud ueteres inter pedites qui dicebantur leuis
armatura funditores et ferentarii qui praecipue in cornibus
locabantur et a quibus pugnandi sumebatur exordium sed hi et
uelocissimi et exercitatissimi legebantur nec erant admodum
multi qui cedentes si proelii necessitas compulisset inter
principia legionum recipi solebant ita ut acies immota
consisteret
 usque ad praesentem prope aetatem consuetudo permansit ut
omnes milites pilleis quos pannonicos uocant ex pellibus
uterentur quod propterea seruabatur ne grauis galea
uideretur in proelio homini qui gestabat aliquid semper in
capite
 missilibus autem quibus utebatur pedestris exercitus pila
uocabantur ferro subtili trigono praefixa unciarum nouem siue
pedali quod in scuto fixum non possit abscidi et loricam
scienter ac fortiter directum facile perrumpit cuius generis
apud nos iam rara sunt tela barbari autem scutati pedites
his praecipue utuntur quas bebras uocant et binas etiam ac
ternas in proeliis portant
 sciendum praeterea cum missilibus agitur sinistros pedes
in ante milites habere debere ita enim uibrandis spiculis
uehementior ictus est sed cum ad pilam ut appellant
uenitur et manu ad manum gladiis pugnatur tunc dextros pedes in
ante milites habere debent ut et latera eorum subducantur ab
hostibus ne possint uulnus accipere et proximior dextra sit
quae plagam possit inferre
 instruendos igitur ac protegendos omni antiquo armorum
genere constat esse tirones necesse est enim ut dimicandi
acriorem sumat audaciam qui munito capite uel pectore non timet
uulnus

 xxi de munitione castrorum  


 castrorum quoque munitionem debet tiro condiscere nihil enim
neque tam salutare neque tam necessarium inuenitur in bello
quippe si recte constituta sunt castra ita intra uallum securi
milites dies noctesque peragunt etiam si hostis obsideat quasi
muratam ciuitatem uideantur secum ubique portare sed huius
rei scientia prorsus intercidit nemo enim iam diu ductis fossis
praefixisque sudibus castra constituit sic diurno uel
nocturno superuentu equitum barbarorum multos exercitus scimus
frequenter afflictos non solum autem considentes sine castris
ista patiuntur sed cum in acie casu aliquo coeperint cedere
munimenta castrorum quo se recipiant non habent et more animalium
inulti cadunt nec prius moriundi finis fit quam hostibus
uoluntas defuerit persequendi


 xxii in qualibus locis constituenda sint castra  


 castra autem praesertim hoste uicino tuto semper facienda
sunt loco ut lignorum et pabuli et aquae suppetat copia et si
diutius commorandum sit loci salubritas eligatur cauendum
etiam ne mons sit uicinus aut altior locus qui ab aduersariis
captus possit officere considerandum ne torrentibus inundari
consueuerit campus et hoc casu uim patiatur exercitus
 pro numero autem militum uel impedimentorum munienda sunt
castra ne maior multitudo constipetur in paruis neue paucitas in
latioribus ultra quam oportet cogatur extendi

 xxiii quali specie castra delinianda sint  


 interdum autem quadrata interdum trigona interdum
semirotunda prout loci qualitas aut necessitas postulauerit
castra facienda sunt porta autem quae appellatur praetoria
aut orientem spectare debet aut illum locum qui ad hostes
respicit aut si iter agitur illam partem debet attendere ad quam
est profecturus exercitus intra quam primae centuriae hoc est
cohortes papiliones tendunt et dracones et signa constituunt
decumana autem porta quae appellatur post praetorium est per
quam delinquentes milites educuntur ad poenam


 xxiiii quo genere munienda sint castra  


 castrorum autem diuersa triplexque munitio est nam si nimia
necessitas non premit caespites circumciduntur e terra et ex his
uelut murus instruitur altus tribus pedibus supra terram ita
ut in ante sit fossa de qua leuati sunt caespites deinde
tumultuaria fossa fit lata pedes nouem alta pedes septem sed
ubi uis acrior imminet hostium tunc legitima fossa ambitum
conuenit munire castrorum ita ut duodecim pedes lata sit et alta
sub linea sicut appellant pedes nouem supra autem saepibus
hinc inde factis quae de fossa egesta fuerit terra congeritur et
crescit in altum quattuor pedes sic fit ut sit tredecim
pedibus alta et duodecim lata supra quam sudes de lignis
fortissimis quas milites portare consueuerant praefiguntur
ad quod opus ligones rastra qualos aliaque utensilium genera
habere conuenit semper in promptu


 xxu quemadmodum munienda sint castra cum hostis immineat  


 sed facile est absentibus aduersariis castra munire uerum si
hostis incumbat tunc omnes equites et media pars peditum ad
propulsandum impetum ordinantur in acie reliqui post ipsos
ductis fossis muniunt castra et per praeconem indicatur quae
centuria prima quae secunda quae tertia opus omne
compleuerit post hoc a centurionibus fossa inspicitur ac
mensuratur et uindicatur in eos qui neglegentius fuerint
operati ad hunc ergo usum instituendus est tiro ut cum
necessitas postulauerit sine perturbatione et celeriter et caute
possit castra munire


 xxui quemadmodum exerceantur tirones ut in acie ordines et
interualla custodiant  


 nihil magis prodesse constat in pugna quam ut assiduo
exercitio milites in acie dispositos ordines seruent necubi
contra quam expedit aut conglobent agmen aut laxent nam ut
constipati perdunt spatia pugnandi et sibi inuicem impedimento
sunt ita rariores atque interlucentes aditum perrumpendi
hostibus praestant necesse est autem statim metu uniuersa
confundi si intercisa acie ad dimicantium terga hostis
accesserit producendi ergo tirones sunt semper ad campum et
secundum matriculae ordinem in aciem dirigendi ita ut primo
simplex extensa sit acies ne quos sinus ne quas habeat
curuaturas ut aequali legitimoque spatio miles distet a
milite tunc praecipiendum ut subito duplicent aciem ita ut
in ipso impetu is ad quem respondere solent ordo seruetur
tertio praecipiendum ut quadratam aciem repente constituant quo
facto in trigonum quem cuneum uocant acies ipsa mutanda est
quae ordinatio plurimum prodesse consueuit in bello iubetur
etiam ut instruant orbes quo genere cum uis hostium
interruperit aciem resisti ab exercitatis militibus consueuit
ne omnis multitudo fundatur in fugam et graue discrimen
immineat haec si iuniores assidua meditatione perceperint
facilius in ipsa dimicatione seruabunt


 xxuii quantum spatium ire uel redire debeant uel quotiens in
mense exerceri cum educuntur milites ambulatum  


 praeterea et uetus consuetudo permansit et diui augusti atque
adriani constitutionibus praecauetur ut ter in mense tam equites
quam pedites educantur ambulatum hoc enim uerbo hoc exercitii
genus nominant decem milia passuum armati instructique
omnibus telis pedites militari gradu ire ac redire iubebantur in
castra ita ut aliquam itineris partem cursu alacriore
conficerent equites quoque diuisi per turmas armatique
similiter tantum itineris peragebant ita ut ad equestrem
meditationem interdum sequantur interdum cedant et recursu
quodam impetus reparent non solum autem in campis sed etiam
in cliuosis et arduis locis et descendere et ascendere utraque
acies cogebatur ut nulla res uel casu prorsus pugnantibus posset
accidere quam non ante boni milites assidua exercitatione
didicissent


 xxuiii de adhortatione rei militaris romanaeque uirtutis  


 haec fidei ac deuotionis intuitu imperator inuicte de
uniuersis auctoribus qui rei militaris disciplinam litteris
mandauerunt in hunc libellum enucleata congessi ut in dilectu
atque exercitatione tironum si quis diligens uelit existere ad
antiquae uirtutis imitationem facile corroborare possit
exercitum neque enim degenerauit in hominibus martius calor
nec effetae sunt terrae quae lacedaemonios quae athenienses
quae marsos quae samnites quae paelignos quae ipsos progenuere
romanos nonne epiri armis plurimum aliquando ualuerunt
nonne macedones ac thessali superatis persis usque ad indiam
bellando penetrarunt dacos autem et moesos et thracas in
tantum bellicosos semper fuisse manifestum est ut ipsum martem
fabulae apud eos natum esse confirment longum est si
uniuersarum prouinciarum uires enumerare contendam cum omnes in
romani imperii dicione consistant sed longae securitas pacis
homines partim ad delectationem otii partim ad ciuilia
transduxit officia ita cura exercitii militaris primo
neglegentius agi postea dissimulari ad postremum olim in
obliuionem perducta cognoscitur nec aliquis hoc superiore
aetate accidisse miretur cum post primum punicum bellum uiginti
et quod excurrit annorum pax ita romanos illos ubique uictores
otio et armorum desuetudine eneruauerit ut secundo punico bello
hannibali pares esse non possent tot itaque consulibus tot
ducibus tot exercitibus amissis tunc demum ad uictoriam
peruenerunt cum usum exercitiumque militare condiscere
potuerunt semper ergo legendi et exercendi sunt iuniores
uilius enim constat erudire armis suos quam alienos mercede
conducere

 ii incipiunt capitula libri secundi  


i in quot genera diuidatur res militaris
ii quid inter legiones et auxilia intersit
iii quae causa exhauriri fecerit legiones
iiii quotenas legiones antiqui ad bellum duxerint
u quemadmodum legio constituatur
ui quot cohortes in una sint legione item quot milites in una
cohorte sint
uii nomina et gradus principiorum legionis
uiii nomina eorum qui antiquos ordines duxerunt
uiiii de officio praefecti legionis
x de officio praefecti castrorum
xi de officio praefecti fabrorum
xii de officio tribuni militum
xiii de centuriis atque uexillis peditum
xiiii de turmis equitum legionariorum
xu quemadmodum legionum acies instruantur
xui quemadmodum triarii uel centuriones armentur
xuii commissa pugna grauem armaturam stare pro muro
xuiii nomina militum et gradus in scutis eorum auersis scribenda
xuiiii praeter corporis robur notarum uel computandi artem in
tironibus eligendam
xx donatiui partem dimidiam debent apud signa milites sequestrare
seruandam
xxi in legione ita fieri promotiones ut per omnes cohortes
transeant qui promouentur
xxii quid inter tubicines et cornicines et classicum intersit
xxiii de exercitatione militum
xxiiii exempla adhortationum exercitii militaris de aliis artibus
tracta
xxu enumeratio ferramentorum uel machinarum legionis

 instituta maiorum partis armatae plenissime clementiam
uestram peritissimeque retinere continuis declaratur uictoriis ac
triumphis siquidem indubitata adprobatio artis sit rerum semper
effectus uerum tranquillitas tua imperator inuicte altiore
consilio quam mens poterat terrena concipere ex libris antiqua
desiderat cum ipsam antiquitatem factis recentibus antecedat
igitur cum haec litteris breuiter comprehendere maiestati
uestrae non tam discenda quam recognoscenda praeciperer certauit
saepius deuotio cum pudore quid enim audacius quam domino ac
principi generis humani domitori omnium gentium barbararum
aliquid de usu ac disciplina insinuare bellorum nisi forte quod
ipse iussisset fieri quod ipse gessisset et rursus tanti
imperatoris non oboedire praeceptis plenum sacrilegii uidebatur
atque periculi miro itaque more in parendo audax factus sum
dum metuo uideri audacior si negassem ad quam temeritatem
praecedens me indulgentiae uestrae perennitas animauit nam
libellum de dilectu atque exercitio tironum dudum tamquam famulus
optuli non tamen culpatus abscessi nec formido iussum
adgredi opus cum spontaneum cessit inpune


 i in quot genera diuidatur res militaris  


 res igitur militaris sicut latinorum egregius auctor
carminis sui testatur exordio armis constat et uiris haec in
tres diuiditur partes equites pedites classem equitum alae
dicuntur ab eo quod ad similitudinem alarum ab utraque parte
protegant acies quae nunc uexillationes uocantur a uelo quia
uelis hoc est flammulis utuntur est et aliud genus equitum
qui legionarii uocantur propterea quod conexi sunt legioni ad
quorum exemplum ocreati sunt equites instituti classis item
duo genera sunt unum liburnarum aliud lusoriarum equitibus
campi classibus maria uel flumina peditibus colles urbes
plana et abrupta seruantur ex quo intellegitur magis rei
publicae necessarios pedites qui possunt ubique prodesse et
maior numerus militum sumptu et expensa minore nutritur
 exercitus ex re ipsa atque opere exercitii nomen accepit ut
ei numquam liceret obliuisci quod uocabatur
 uerum ipsi pedites in duas diuisi sunt partes hoc est in
auxilia et legiones sed auxilia a sociis uel foederatis
gentibus mittebantur romana autem uirtus praecipue in legionum
ordinatione praepollet legio autem ab eligendo appellata est
quod uocabulum eorum desiderat fidem atque diligentiam qui
milites probant in auxiliis minor in legionibus longe
amplior consueuit militum numerus adscribi

 ii quid inter legiones et auxilia intersit  


 denique macedones graeci dardani phalanges habuerunt ut in
una phalange armatorum octo milia censerentur galli atque
celtiberi pluresque barbarae nationes cateruis utebantur in
proelio in quibus erant sena milia armatorum romani legiones
habent in quibus singulis sena milia interdum amplius
militare consuerunt
 quid autem inter legiones et auxilia interesse uideatur
expediam auxiliares cum ducuntur ad proelium ex diuersis
locis ex diuersis numeris uenientes nec disciplina inter se nec
notitia nec affectione consentiunt alia instituta alius
inter eos est usus armorum necesse est autem tardius ad
uictoriam peruenire qui discrepant antequam dimicent denique
cum in expeditionibus plurimum prosit omnes milites unius
praecepti significatione conuerti non possunt aequaliter iussa
complere qui ante pariter non fuerunt tamen haec ipsa si
sollemnibus diuersisque exercitiis prope cotidie roborentur non
mediocriter iuuant nam legionibus semper auxilia tamquam
leuis armatura in acie iungebantur ut in his proeliandi magis
adminiculum esset quam principale subsidium legio autem
propriis cohortibus plena cum grauem armaturam hoc est principes
hastatos triarios antesignanos item leuem armaturam hoc est
ferentarios sagittarios funditores ballistarios cum proprios
et sibi insitos equites legionarios hisdem matriculis teneat
cum uno animo parique consensu castra muniat aciem instruat
proelium gerat ex omni parte perfecta nullo extrinsecus
indigens adiumento quantamlibet hostium multitudinem superare
consueuit documentum est magnitudo romana quae semper cum
legionibus dimicans tantum hostium uicit quantum uel ipsa uoluit
uel rerum natura permisit

 iii quae causa exhauriri fecerit legiones  


 legionum nomen in exercitu permanet hodieque sed per
neglegentiam superiorum temporum robur infractum est cum
uirtutis praemia occuparet ambitio et per gratiam promouerentur
milites qui promoueri consueuerant per laborem deinde
contubernalibus completis stipendiis per testimoniales ex more
dimissis non sunt alii substituti praeterea necesse est
aliquantos morbo debilitari atque dimitti aliquantos deserere
uel diuersis casibus interire ut nisi annis singulis immo
singulis paene mensibus in recedentium locum iuniorum turba
succedat quamuis copiosus exhauriatur exercitus est et alia
causa cur attenuatae sint legiones magnus in illis labor est
militandi grauiora arma plura munera seuerior disciplina
quod uitantes plerique in auxiliis festinant militiae sacramenta
percipere ubi et minor sudor et maturiora sunt praemia
 cato ille maior cum et armis inuictus esset et consul
exercitus saepe duxisset plus rei publicae credidit profuturum
si disciplinam militarem conferret in litteras nam unius
aetatis sunt quae fortiter fiunt quae uero pro utilitate rei
publicae scribuntur aeterna sunt idem fecerunt alii complures
sed praecipue frontinus diuo traiano ab eiusmodi comprobatus
industria horum instituta horum praecepta in quantum ualeo
strictim fideliterque signabo nam cum easdem expensas faciat
et diligenter et neglegenter exercitus ordinatus non solum
praesentibus sed etiam futuris saeculis proficit si prouisione
maiestatis tuae imperator auguste et fortissima dispositio
reparetur armorum et emendetur dissimulatio praecedentum

 iiii quotenas legiones antiqui ad bellum duxerint  


 in omnibus auctoribus inuenitur singulos consules aduersum
hostes copiosissimos non amplius quam binas duxisse legiones
additis auxiliis sociorum tanta in illis erat exercitatio
tanta fiducia ut cuiuis bello duae legiones crederentur posse
sufficere quapropter ordinationem legionis antiquae secundum
normam militaris iuris exponam quae descriptio si obscurior
aut impolitior uidebitur non mihi sed difficultati ipsius rei
conuenit imputari attento itaque animo saepius relegenda sunt
ut memoria intellegentiaque ualeant comprehendi necesse est
enim inuictam esse rem publicam cuius imperator militari arte
percepta quantos uoluerit facit exercitus bellicosos


 u quemadmodum legio constituatur  


 diligenter igitur lectis iunioribus animis corporibusque
praestantibus additis etiam exercitiis cotidianis quattuor uel
eo amplius mensum iussu auspiciisque inuictissimi principis
legio formatur nam uicturis in cute punctis milites scripti
cum matriculis inseruntur iurare solent et ideo militiae
sacramenta dicuntur iurant autem per deum et christum et
sanctum spiritum et per maiestatem imperatoris quae secundum
deum generi humano diligenda est et colenda nam imperator cum
augusti nomen accepit tamquam praesenti et corporali deo
fidelis est praestanda deuotio et impendendus peruigil famulatus
deo enim uel priuatus uel militans seruit cum fideliter eum
diligit qui deo regnat auctore iurant autem milites omnia se
strenue facturos quae praeceperit imperator numquam deserturos
militiam nec mortem recusaturos pro romana re publica


 ui quot cohortes in una sint legione item quot milites in una
cohorte sint  


 sciendum autem est in una legione decem cohortes esse debere
sed prima cohors reliquas et numero militum et dignitate
praecedit nam genere atque institutione litterarum uiros
electissimos quaerit haec enim suscipit aquilam quod
praecipuum signum in romano est semper exercitu et totius
legionis insigne haec imagines imperatorum hoc est diuina et
praesentia signa ueneratur habet pedites mille centum
quinque equites loricatos centum triginta duos et appellatur
cohors miliaria haec caput est legionis ab hac cum pugnandum
est prima acies incipit ordinari secunda cohors habet
pedites quingentos quinquaginta quinque equites sexaginta sex
et appellatur cohors quingentaria tertia cohors similiter habet
pedites quingentos quinquaginta quinque equites sexaginta sex
sed in hac cohorte tertia ualidiores probari moris est quia in
media acie consistit cohors quarta habet pedites quingentos
quinquaginta quinque equites sexaginta sex cohors quinta habet
pedites quingentos quinquaginta quinque equites sexaginta sex
sed et quinta cohors strenuos desiderat milites quia sicut prima
in dextro ita quinta in sinistro ponitur cornu hae quinque
cohortes in prima acie ordinantur sexta cohors habet pedites
quingentos quinquaginta quinque equites sexaginta sex in ipsa
quoque enucleati ascribendi sunt iuniores quia in secunda acie
post aquilam et imagines cohors sexta consistit cohors
septima habet pedites quingentos quinquaginta quinque equites
sexaginta sex cohors octaua habet pedites quingentos
quinquaginta quinque equites sexaginta sex sed et ipsa animosos
desiderat uiros quia in secunda acie consistit in medio
cohors nona habet pedites quingentos quinquaginta quinque
equites sexaginta sex cohors decima habet pedites quingentos
quinquaginta quinque equites sexaginta sex et ipsa bonos
consueuit accipere bellatores quia in secunda acie sinistrum
possidet cornum
 his decem cohortibus legio plena fundatur quae habet pedites
sex milia centum equites septingentos triginta minor
itaque numerus armatorum in una legione esse non debet maior
autem interdum esse consueuit si non tantum unam cohortem sed
etiam alias miliarias fuerit iussa suscipere

 uii nomina et gradus principiorum legionis  


 antiqua ordinatione legionis exposita principalium militum et
ut proprio uerbo utar principiorum nomina ac dignitates secundum
praesentes matriculas indicabo
tribunus maior per epistolam sacram imperatoris iudicio
destinatur minor tribunus peruenit ex labore tribunus autem
uocatur ex tribu quia praeest militibus quos ex tribu primus
romulus legit
ordinarii dicuntur qui in proelio quia primi sunt ordines
ducunt augustales appellantur qui ab augusto ordinariis
iuncti sunt flauiales item tamquam secundi augustales a diuo
uespasiano sunt legionibus additi
aquiliferi qui aquilam portant
imaginarii uel imaginiferi qui imperatoris imagines ferunt
 optiones ab adoptando appellati quod antecedentibus
aegritudine praepeditis hi tamquam adoptati eorum atque uicarii
solent uniuersa curare
 signiferi qui signa portant quos nunc draconarios uocant
tesserarii qui tesseram per contubernia militum nuntiant tessera
autem dicitur praeceptum ducis quo uel ad aliquod opus uel ad
bellum mouetur exercitus
 campigenii hoc est antesignani ideo sic nominati quia eorum
opera atque uirtute exercitui genius crescit in campo
metatores qui praecedentes locum eligunt castris
 beneficiarii ab eo appellati quod promouentur beneficio
tribunorum
librarii ab eo quod in libros referant rationes ad milites
pertinentes
 tubicines cornicines et bucinatores qui tuba uel aere curuo
uel bucina committere proelium solent
armaturae duplares qui binas consequuntur annonas simplares qui
singulas
 mensores qui in castris ad podismum demetiuntur loca in
quibus tentoria milites figant uel hospitia in ciuitatibus
praestant
 torquati duplares torquati simplares torquis aureus
solidus uirtutis praemium fuit quem qui meruisset praeter laudem
interdum duplas consequebatur annonas
 duplares sesquiplares duplares duas sesquiplares unam
semis consequebantur annonam
candidati duplares candidati simplares
hi sunt milites principales qui priuilegiis muniuntur
reliqui munifices appellantur quia munera facere coguntur

 uiii nomina eorum qui antiquos ordines ducebant  


 uetus tamen consuetudo tenuit ut ex primo principe legionis
promoueretur centurio primi pili qui non solum aquilae praeerat
uerum etiam quattuor centurias hoc est quadringentos milites in
prima acie gubernabat hic tamquam caput totius legionis
merita consequebatur et commoda item primus hastatus duas
centurias id est ducentos homines ducebat in acie secunda quem
nunc ducenarium uocant princeps autem primae cohortis
centuriam semis hoc est centum quinquaginta homines gubernabat
ad quem in legione prope omnia quae ordinanda sunt pertinent
item secundus hastatus centuriam semis id est centum
quinquaginta homines regebat triarius prior centum homines
gubernabat sic decem centuriae cohortis primae a quinque
ordinariis regebantur quibus magnae utilitates et magnus
honor est a ueteribus constitutus ut ceteri milites ex tota
legione omni labore ac deuotione contenderent ad tanta praemia
peruenire erant etiam centuriones qui singulas centurias
curabant qui nunc centenarii nominantur erant decani denis
militibus praepositi qui nunc caput contubernii uocantur
secunda cohors habebat centuriones quinque similiter tertia
quarta usque ad decimam cohortem in tota autem legione erant
centuriones quinquaginta quinque


 uiiii de officio praefecti legionis  


 sed legati imperatoris ex consulibus ad exercitus
mittebantur quibus legiones et auxilia uniuersa obtemperabant in
ordinatione pacis uel necessitate bellorum in quorum locum nunc
illustres uiros constat magistros militum substitutos a quibus
non tantum binae legiones sed etiam plures numeri gubernantur
 proprius autem iudex erat praefectus legionis habens
comitiuae primi ordinis dignitatem qui absente legato tamquam
uicarius ipsius potestatem maximam retinebat tribuni uel
centuriones ceterique milites eius praecepta seruabant
uigiliarum siue profectionis tessera ab eodem petebatur si
miles crimen aliquod admisisset auctoritate praefecti legionis a
tribuno deputabatur ad poenam arma omnium militum item equi
uestes annona ad curam ipsius pertinebant disciplinae
seueritas exercitatio non solum peditum sed etiam equitum
legionariorum praecepto eius cotidie curabatur ipse autem
iustus diligens sobrius legionem sibi creditam assiduis operibus
ad omnem deuotionem ad omnem formabat industriam sciens ad
praefecti laudem subiectorum redundare uirtutem

 x de officio praefecti castrorum  


 erat etiam castrorum praefectus licet inferior dignitate
occupatus tamen non mediocribus causis ad quem castrorum
positio ualli et fossae aestimatio pertinebat tabernacula
uel casae militum cum impedimentis omnibus nutu ipsius
curabantur praeterea aegri contubernales et medici a quibus
curabantur expensae etiam ad eius industriam pertinebant
uehicula sagmarii nec non etiam ferramenta quibus materies
secatur uel caeditur quibusque aperiuntur fossae contexitur
uallum aquae ductus item ligna uel stramina arietes onagri
ballistae ceteraque genera tormentorum ne deessent aliquando
procurabat is post longam probatamque militiam peritissimus
omnium legebatur ut recte doceret alios quod ipse cum laude
fecisset


 xi de officio praefecti fabrorum  


 habebat praeterea legio fabros tignarios structores
carpentarios ferrarios pictores reliquosque artifices ad
hibernorum aedificia fabricanda ad machinas turres ligneas
ceteraque quibus uel expugnantur aduersariorum ciuitates uel
defenduntur propriae praeparatos qui arma uehicula ceteraque
genera tormentorum uel noua facerent uel quassata repararent
habebat etiam fabricas scutarias loricarias arcuarias in quibus
sagittae missibilia cassides omniaque armorum genera
formabantur haec enim erat cura praecipua ut quicquid
exercitui necessarium uidebatur numquam deesset in castris
usque eo ut etiam cunicularios haberent qui ad morem bessorum
ducto sub terris cuniculo murisque intra fundamenta perfossis
inprouisi emergerent ad urbes hostium capiendas horum iudex
proprius erat praefectus fabrorum


 xii de officio tribuni militum  


 decem cohortes habere diximus legionem sed prima erat
miliaria in qua censu genere litteris forma uirtute pollentes
milites mittebantur huic tribunus praeerat armorum scientia
uirtute corporis morum honestate praecipuus reliquae cohortes
prout principi placuisset a tribunis uel a praepositis
regebantur tanta autem seruabatur exercendi militis cura ut
non solum tribuni uel praepositi contubernales sibi creditos sub
oculis suis iuberent cotidie meditari sed etiam ipsi armorum arte
perfecti ceteros ad imitationem proprio hortarentur exemplo
tribuni autem sollicitudo tribuni laudatur industria cum miles
ueste nitidus armis bene munitus ac fulgens exercitii usu et
disciplina eruditus incedit


 xiii de centuriis atque uexillis peditum  


 primum signum totius legionis est aquila quam aquilifer
portat dracones etiam per singulas cohortes a draconariis
feruntur ad proelium sed antiqui quia sciebant in acie
commisso bello celeriter ordines aciesque turbari atque confundi
ne hoc posset accidere cohortes in centurias diuiserunt et
singulis centuriis singula uexilla constituerunt ita ut ex
qua cohorte uel quota esset centuria in illo uexillo litteris
esset adscriptum quod intuentes uel legentes milites in
quantouis tumultu a contubernalibus suis aberrare non possent
centuriones insuper qui nunc centenarii uocantur transuersis
cassidum cristis ut facilius noscerentur singulas iusserunt
gubernare centurias quatenus nullus error existeret cum centeni
milites sequerentur non solum uexillum suum sed etiam
centurionem qui signum habebat in galea rursus ipsae
centuriae in contubernia diuisae sunt ut decem militibus sub uno
papilione degentibus unus quasi praeesset decanus qui caput
contubernii nominatur contubernium autem manipulus uocabatur
ab eo quod coniunctis manibus pariter dimicabant


 xiiii de turmis equitum legionariorum  


 quemadmodum inter pedites centuria uel manipulus appellatur
ita inter equites turma dicitur et habet una turma equites
triginta duos huic qui praeest decurio nominatur centum enim
decem pedites ab uno centurione sub uno uexillo gubernantur
similiter triginta duo equites ab uno decurione sub uno uexillo
reguntur
 praeterea sicut centurio eligendus est magnis uiribus
procera statura qui hastas uel missibilia perite iaculetur et
fortiter qui dimicare gladio et scutum rotare doctissime
nouerit qui omnem artem didicerit armaturae uigilans sobrius
agilis magis ad facienda quae ei imperantur quam ad loquendum
paratus contubernales suos ad disciplinam retineat ad
armorum exercitium cogat ut bene uestiti et calciati sint ut
arma omnium defricentur ac splendeant similiter eligendus est
decurio qui turmae equitum praeponatur imprimis habili corpore
ut loricatus et armis circumdatus omnibus cum summa admiratione
equum possit ascendere equitare fortissime conto scienter
uti sagittas doctissime mittere turmales suos id est sub
cura sua equites positos erudire ad omnia quae equestris pugna
deposcit eosdemque cogere loricas suas uel catafractas contos
et cassides frequenter tergere et curare plurimum enim
terroris hostibus armorum splendor importat quis credat militem
bellicosum cuius dissimulatione situ ac rubigine arma
foedantur non solum autem equites sed etiam ipsos equos
assiduo labore conuenit edomari itaque ad decurionem et
sanitatis et exercitationis tam hominum quam equorum pertinet
cura

 xu quemadmodum legionum acies instruantur  


 nunc qualiter instruenda sit acies si pugna immineat
declaretur unius legionis exemplo quod si usus exegerit
transferri possit ad plures
equites locantur in cornibus
acies peditum a prima cohorte incipit ordinari in cornu
dextro huic cohors secunda coniungitur tertia cohors in
media acie collocatur huic adnectitur quarta quinta uero cohors
sinistrum suscipit cornum sed ante signa et circa signa nec
non etiam in prima acie dimicantes principes uocabantur hoc est
ordinarii ceterique principales haec erat grauis armatura
quia habebant cassides catafractas ocreas scuta gladios maiores
quos spathas uocant et alios minores quos semispathia nominant
plumbatas quinas positas in scutis quas primo impetu
iaciunt item bina missibilia unum maius ferro triangulo
unciarum nouem hastili pedum quinque semis quod pilum uocabant
nunc spiculum dicitur ad cuius ictum exercebantur praecipue
milites quod arte et uirtute directum et scutatos pedites et
loricatos equites saepe transuerberat aliud minus ferro unciarum
quinque hastili pedum trium semis quod tunc uerriculum nunc
uerrutum dicitur
 secunda acies similiter armabatur in qua consistentes
milites hastati uocabantur sed in secunda acie dextro cornu
cohors sexta ponebatur cui iungebatur septima octaua cohors
mediam aciem tenebat nona comitante decima cohors in secunda
acie sinistrum semper obtinet cornum
 post hos erant ferentarii et leuis armatura quos nunc
exculcatores et armaturas dicimus scutati plumbatis gladiis et
missibilibus accincti sicut nunc prope omnes milites uidentur
armati erant item sagittarii cum cassidibus catafractis et
gladiis sagittis et arcubus erant funditores qui ad fundas uel
fustibalos lapides iaciebant erant tragularii qui ad
manuballistas uel arcuballistas dirigebant sagittas

 xui quemadmodum triarii uel centuriones armentur  


 post omnes autem acies triarii cum scutis catafractis et
galeis ocreati cum gladiis semispathiis plumbatis et binis
missibilibus locabantur qui genu posito subsidebant ut si primae
acies uincerentur ab his quasi de integro reparata pugna posset
sperari uictoria
 omnes antesignani uel signiferi quamuis pedites loricas
minores accipiebant et galeas ad terrorem hostium ursinis
pellibus tectas centuriones uero habebant catafractas et
scuta et galeas ferreas sed transuersis et argentatis cristis
ut celerius agnoscerentur a suis

 xuii commissa pugna grauem armaturam stare pro muro  


 illud autem sciendum est et modis omnibus retinendum
commisso bello prima ac secunda acies stabat immota triarii
quoque residebant ferentarii autem armaturae exculcatores
sagittarii funditores hoc est leuis armatura aduersarios
prouocabant ante aciem praecedentes si hostes fugare
potuerant sequebantur si eorum uirtute aut multitudine
premebantur reuertebantur ad suos et post eos stabant
excipiebat autem proelium grauis armatura et tamquam murus ut ita
dicam ferreus stabat et non solum missibilibus sed etiam
gladiis comminus dimicabant et si hostes fugassent non
sequebatur grauis armatura ne aciem suam ordinationemque
turbaret et ad dispersos recurrentes hostes incompositos
opprimerent sed leuis armatura cum funditoribus sagittariis et
equitibus fugientes sequebatur inimicos hac dispositione
atque cautela sine periculo legio uincebat aut superata
seruabatur incolumis quia legionis ius est facile nec fugere nec
sequi


 xuiii nomina militum et gradus in scutis eorum auersis scribenda  


 sed ne milites aliquando in tumultu proelii a suis
contubernalibus aberrarent diuersis cohortibus diuersa in scutis
signa pingebant ut ipsi nominant digmata sicut etiam nunc
moris est fieri praeterea in auerso scuto uniuscuiusque
militis litteris erat nomen adscriptum addito ex qua esset
cohorte quaue centuria
 ex his igitur apparet legionem bene institutam quasi
munitissimam esse ciuitatem quae omnia proelio necessaria secum
ubique portaret nec metueret repentinum hostium superuentum quae
etiam in mediis campis subito fossa se ualloque muniret quae
omne genus militum omne genus contineret armorum si quis
igitur pugna publica superari barbaros cupit ut diuinitatis
nutu dispositione imperatoris inuicti reparentur ex tironibus
legiones uotis omnibus petat intra breue autem spatium
temporis iuniores diligenter electi et exercitati cotidie non
solum mane sed etiam post meridiem omni armorum disciplina uel
arte bellandi ueteres illos milites qui orbem terrarum integrum
subegerunt facile coaequabunt
 nec moueat quod olim est consuetudo mutata quae uiguit sed
huius felicitatis ac prouisionis est perennitas tua ut pro salute
rei publicae et noua excogitet et antiqua restituat omne
opus difficile uidetur antequam temptes ceterum si exercitati et
prudentes uiri dilectui praeponantur celeriter manus bellis
apta poterit adgregari et diligenter institui quiduis enim
efficit sollertia si competentes non denegentur expensae

 xuiiii praeter corporis robur notarum uel computandi artem in
tironibus eligendam  


 sed quoniam in legionibus plures scholae sunt quae litteratos
milites quaerunt ab his qui tirones probant in omnibus quidem
staturae magnitudinem corporis robur alacritatem animi conuenit
explorari sed in quibusdam notarum peritia calculandi
computandique usus eligitur totius enim legionis ratio siue
obsequiorum siue militarium munerum siue pecuniae cotidie
adscribitur actis maiore prope diligentia quam res annonaria uel
ciuilis polyptychis adnotatur cotidianas etiam in pace
uigilias item excubitum siue agrarias de omnibus centuriis et
contuberniis uicissim milites faciunt et ne quis contra
iustitiam praegrauetur aut alicui praestetur immunitas nomina
eorum qui uices suas fecerunt breuibus inseruntur quando quis
commeatum acceperit uel quot dierum adnotatur in breuibus tunc
enim difficile commeatus dabatur nisi causis iustissimis
adprobatis nec aliquibus milites instituti deputabantur
obsequiis nec priuata eisdem negotia mandabantur siquidem
incongruum uideretur imperatoris militem qui ueste et annona
publica pascebatur utilitatibus uacare priuatis ad obsequia
tamen iudicum uel tribunorum nec non etiam principalium
deputabantur milites qui uocabantur accensi hoc est postea
additi quam fuisset legio completa quos nunc supernumerarios
uocant fasciculariam tamen id est lignum foenum aquam
stramen etiam legitimi milites in castra portabant munifices
enim ab eo appellantur quod haec munera faciunt


 xx donatiui partem dimidiam debent apud signa milites sequestrare
seruandam  


 illud uero ab antiquis diuinitus institutum est ut ex
donatiuo quod milites consequuntur dimidia pars sequestraretur
apud signa et ibidem ipsis militibus seruaretur ne per luxum
aut inanium rerum comparationem ab ipsis contubernalibus posset
absumi plerique enim homines et praecipue pauperes tantum
erogant quantum habere potuerint sepositio autem ista pecuniae
primum ipsis contubernalibus docetur accommoda nam cum
publica sustententur annona ex omnibus donatiuis augetur eorum
pro medietate castrense peculium miles deinde qui sumptus
suos scit apud signa depositos de deserendo nil cogitat magis
diligit signa pro illis in acie fortius dimicat more humani
ingenii ut pro illis habeat maximam curam in quibus suam uidet
positam esse substantiam denique decem folles hoc est decem
sacci per cohortes singulas ponebantur in quibus haec ratio
condebatur addebatur etiam saccus undecimus in quem tota
legio particulam aliquam conferebat sepulturae scilicet causa
ut si quis ex contubernalibus defecisset de illo undecimo sacco
ad sepulturam ipsius promeretur expensa haec ratio apud
signiferos ut nunc dicunt in cophino seruabatur et ideo
signiferi non solum fideles sed etiam litterati homines
eligebantur qui et seruare deposita et rationem scirent singulis
reddere


 xxi in legione ita fieri promotiones ut per omnes cohortes
transeant qui promouentur  


 non tantum humano consilio sed etiam diuinitatis instinctu
legiones a romanis arbitror constitutas in quibus decem cohortes
ita sunt ordinatae ut omnium unum corpus una uideatur esse
coniunctio nam quasi in orbem quendam per diuersas cohortes
et diuersas scolas milites promouentur ita ut ex prima cohorte
ad gradum quempiam promotus uadat ad decimam cohortem et rursus
ab ea crescentibus stipendiis cum maiore gradu per alias recurrat
ad primam ideo primi pili centurio postquam in orbem omnes
cohortes per diuersas administrauerit scolas in prima cohorte ad
hanc peruenit palmam in qua ex omni legione infinita commoda
consequatur sicut primiscrinius in officio praefectorum
praetorio ad honestum quaestuosumque militiae peruenit finem
ita legionarii equites cohortes suas contubernii affectione
uenerantur cum naturaliter equites a peditibus soleant
discrepare per hanc ergo contextionem in legionibus et omnium
cohortium et equitum peditumque seruatur una concordia


 xxii quid inter tubicines et cornicines et classicum intersit  


 habet praeterea legio tubicines cornicines bucinatores
tubicen ad bellum uocat milites et rursum receptui canit
cornicines quotiens canunt non milites sed signa ad eorum
obtemperant nutum ergo quotiens ad aliquod opus exituri sunt
soli milites tubicines canunt quotiens mouenda sunt signa
cornicines canunt quotiens autem pugnatur et tubicines et
cornicines pariter canunt classicum item appellatur quod
bucinatores per cornum dicunt hoc insigne uidetur imperii quia
classicum canitur imperatore praesente uel cum in militem
capitaliter animaduertitur quia hoc ex imperatoris legibus fieri
necesse est siue ergo ad uigilias uel ad agrarias faciendas
siue ad opus aliquod uel ad decursionem campi exeunt milites
tubicine uocante operantur et rursus tubicine admonente cessant
cum autem mouentur signa aut iam mota figenda sunt cornicines
canunt quod ideo in omnibus exercitiis et processionibus
custoditur ut in ipsa pugna facilius obtemperent milites siue
eos pugnare siue stare siue sequi uel redire praeceperint
duces siquidem ratio manifesta sit semper in otio debere
fieri quod necessario faciendum uidetur in proelio


 xxiii de exercitatione militum  


 legionis ordinatione digesta ad exercitium reuertimur unde
sicut iam dictum est exercitus nomen accepit
iuniores quidem et noui milites mane ac post meridiem ad omne
genus exercebantur armorum ueteres autem et eruditi sine
intermissione semel in die exercebantur armis neque enim
longitudo aetatis aut annorum numerus artem bellicam tradit sed
post quanta uolueris stipendia inexercitatus miles semper est
tiro
 armaturam quae festis diebus exhibetur in circo non tantum
armaturae qui sub campidoctore sunt sed omnes aequaliter
contubernales cotidiana meditatione discebant nam et
uelocitas usu ipso adquiritur corporis et scientia feriendi
hostem seque protegendi praesertim si gladiis comminus
dimicetur illud uero maius est quod seruare ordines discunt et
uexillum suum in tantis permixtionibus in ipsa prolusione
comitantur nec inter doctos aliquis error existit cum
multitudinis sit tanta confusio
 ad palum quoque uel sudibus exerceri percommodum est cum
latera uel pedes aut caput petere punctim caesimque condiscant
saltus quoque et ictus facere pariter adsuescant insurgere
tripudiantes in clipeum rursusque subsidere nunc gestiendo
prouolare cum saltu nunc cedentes in terga resilire
 missibilibus etiam palos ipsos procul ferire meditentur ut
et ars dirigendi et dexterae uirtus possit adcrescere
sagittarii uero uel funditores scopas hoc est fruticum uel
straminum fasces pro signo ponebant ita ut sexcentis pedibus
remouerentur a signo ut sagittis uel certe lapidibus ex
fustibalo destinatis signum saepius tangerent propterea sine
trepidatione in acie faciebant quod ludentes in campo fecerant
semper adsuescendum est etiam ut semel tantum funda circa
caput rotetur cum ex ea mittitur saxum sed et manu sola omnes
milites meditabantur libralia saxa iactare qui usus paratior
creditur quia non desiderat fundam
 missibilia quoque uel plumbatas iugi perpetuoque exercitio
dirigere cogebantur usque adeo ut tempore hiemis de tegulis uel
scindulis quae si deessent certe de cannis ulua uel culmo et
porticus tegerentur ad equites et quaedam uelut basilicae ad
pedites in quibus tempestate uel uentis aere turbato sub tecto
armis erudiebatur exercitus ceteris autem etiam hibernis
diebus si niues tantum pluuiaeque cessarent exerceri cogebantur
in campo ne intermissa consuetudo et animos militum debilitaret
et corpora
 siluam caedere portare onera transilire fossas natare in
mari siue fluminibus gradu pleno ambulare uel currere etiam
armatos cum sarcinis suis frequentissime conuenit ut cotidiani
laboris usus in pace difficilis non uideatur in bello
 siue ergo legio siue auxilia fuerint exerceantur assidue
nam quemadmodum bene exercitatus miles proelium cupit ita
formidat indoctus postremo sciendum est in pugna usum
amplius prodesse quam uires nam si doctrina cesset armorum
nihil paganus distat a milite

 xxiiii exempla adhortationum exercitii militaris de aliis artibus
tracta  


 athleta uenator auriga propter exiguam mercedem uel certe
plebis fauorem cotidiana meditatione artes suas aut seruare aut
augere consueuit militem cuius est manibus seruanda res
publica studiosius oportet scientiam dimicandi usumque rei
bellicae iugibus exercitiis custodire cui contingit non tantum
gloriosa uictoria sed etiam amplior praeda quem ad opes ac
dignitates ordo militiae et imperatoris iudicium consueuit
euehere artifices scaenici ab exercitiis non recedunt pro
laude uulgi miles sacramento lectus ab exercitio armorum uel
nouellus uel iam uetustus cessare non debet cui pugnandum est
pro salute propria et libertate communi praesertim cum
antiqua sit prudensque sententia omnes artes in meditatione
consistere


 xxu enumeratio ferramentorum uel machinarum legionis  


 legio autem non tantum militum numero sed etiam genere
ferramentorum uincere consueuit
primum omnium instruitur iaculis quae nullae loricae nulla
possunt scuta sufferre nam per singulas centurias singulas
carroballistas habere consueuit quibus muli ad trahendum et
singula contubernia ad armandum uel dirigendum hoc est undecim
homines deputantur hae quanto maiores fuerint tanto longius
ac fortius tela iaculantur non solum autem castra defendunt
uerum etiam in campo post aciem grauis armaturae ponuntur ante
quarum impetum nec equites loricati nec pedites scutati possunt
hostium stare in una autem legione quinquaginta quinque
carroballistae esse solent
item decem onagri hoc est singuli per singulas cohortes in
carpentis bubus portantur armati ut si forte hostes ad
oppugnandum uenerint uallum sagittis et saxis possint castra
defendi
 scafas quoque de singulis trabibus excauatas cum longissimis
funibus et interdum etiam ferreis catenis secum legio portat
quatenus contextis hisdem sicut dicunt monoxylis superiectis
etiam tabulatis flumina sine pontibus quae uadari nequeunt tam a
peditibus quam ab equitatu sine periculo transeantur
longissimis funibus et interdum etiam ferreis catenis secum legio
portat quatenus contextis hisdem sicut dicunt monoxylis
superiectis etiam tabulatis flumina sine pontibus quae uadari
nequeunt tam a peditibus quam ab equitatu sine periculo
transeantur
 habet ferreos arpagones quos lupos uocant et falces ferreas
confixas longissimis contis item ad fossarum opera facienda
bidentes ligones palas rastra alueos cophinos quibus terra
portetur habet quoque dolabras secures ascias serras quibus
materies ac pali dedolantur atque serrantur habet praeterea
artifices cum omnibus ferramentis qui ad oppugnandas hostium
ciuitates testudines musculos arietes uineas ut appellant
turres etiam ambulatorias faciunt
 uerum ne singula enumerando plura dicantur uniuersa quae in
quocumque belli genere necessaria esse creduntur secum legio
debet ubique portare ut in quouis loco fixerit castra armatam
faciat ciuitatem
 iii incipiunt capitula libri tertii  


i qui modus esse debeat exercitus
ii quemadmodum sanitas gubernetur exercitus
iii quanta cura prouidenda sint atque seruanda pabula uel
frumenta
iiii quemadmodum oporteat prouidere ne seditionem milites faciant
u signorum militarium quanta sint genera
ui quanta sit seruanda cautela cum uicinis hostibus mouetur
exercitus
uii quemadmodum flumina quae maiora sunt transeantur
uiii quemadmodum castra debeant ordinari
uiiii quae et quanta consideranda sint ut intellegatur utrum
superuentibus et insidiis an publico debeat marte confligi
x quid oporteat fieri si quis desuetum a pugna exercitum habeat
uel tironem
xi quae ipso die procuranda sint quo publica committitur pugna
xii inuestigandum quid sentiant milites pugnaturi
xiii quemadmodum idoneus locus eligatur ad pugnam
xiiii quemadmodum acies debeat ordinari ut in conflictu reddatur
inuicta
xu ratio podismi quantum spatium in acie inter singulos homines
in longum uel inter singulos ordines in latum debeat custodiri
xui de equitibus ordinandis
xuii de subsidiis quae post aciem collocantur
xuiii in quo loco primus dux stare debeat in quo secundus in
quo tertius
xuiiii quibus remediis uirtuti uel dolis hostium resistatur in
acie
xx quot generibus pugna publica committatur et quomodo etiam qui
inferior numero et uiribus est ualeat optinere
xxi uiam abscedendi hostibus dandam ut deleantur facilius
fugientes
xxii quemadmodum ab hostibus recedatur si consilium displicet
pugnae
xxiii de camelis et catafractis equitibus
xxiiii quomodo quadrigis falcatis uel elephantis in acie possit
obsisti
xxu quid fieri debeat si uel pars fugerit uel totus exercitus
xxui regulae bellorum generales

 athenienses et lacedaemonios ante macedonas rerum potitos
prisci loquuntur annales uerum apud athenienses non solum rei
bellicae sed etiam diuersarum artium uiguit industria
lacedaemoniis autem praecipua fuit cura bellorum primi
denique experimenta pugnarum de euentibus colligentes artem
proeliorum scripsisse firmantur usque eo ut rem militarem quae
uirtute sola uel certe felicitate creditur contineri ad
disciplinam peritiaeque studia reuocarint ac magistros armorum
quos tacticos appellauerunt iuuentutem suam usum uarietatemque
pugnandi praeceperint edocere o uiros summa admiratione
laudandos qui eam praecipue artem ediscere uoluerunt sine qua
aliae artes esse non possunt
horum sequentes instituta romani martii operis praecepta et usu
retinuerunt et litteris prodiderunt quae per diuersos
auctores librosque dispersa imperator inuicte mediocritatem
meam adbreuiare iussisti ne uel fastidium nasceretur ex plurimis
uel plenitudo fidei deesset in paruis
 quantum autem in proeliis lacedaemoniorum disciplina
profuerit ut omittam cetera xanthippi declaratur exemplo qui
atilium regulum romanumque exercitum saepe uictorem cum
carthaginiensibus non uirtute sed arte solus ferret auxilium
prostratis exercitibus cepit ac domuit unoque congressu
triumphans bellum omne confecit nec minus hannibal petiturus
italiam lacedaemonium doctorem quaesiuit armorum cuius monitis
tot consules tantasque legiones inferior numero ac uiribus
interemit
 igitur qui desiderat pacem praeparet bellum qui uictoriam
cupit milites imbuat diligenter qui secundos optat euentus
dimicet arte non casu nemo prouocare nemo audet offendere
quem intellegit superiorem esse si pugnet

 i qui modus esse debeat exercitus  


 primus liber tironum dilectum exercitiumque deprompsit
sequens legionis institutionem disciplinamque edocuit militarem
hic tertius classicum sonat ideo enim illa praemissa sunt ut
haec in quibus peritia certaminum et uictoriae summa consistit
disciplinae ordine custodito et intellegerentur celerius et
amplius adiuuarent
 exercitus dicitur tam legionum quam etiam auxiliorum nec non
etiam equitum ad gerendum bellum multitudo collecta huius modus
a magistris quaeritur armorum nam cum xersis et darii uel
mitridatis ceterorumque regum qui innumerabiles armauerant
populos exempla releguntur euidenter apparet nimium copiosos
exercitus magis propria multitudine quam hostium uirtute
depressos nam pluribus casibus subiacet amplior multitudo in
itineribus pro mole sua semper est tardior in longiore autem
agmine etiam a paucis superuentum adsolet pati in locis autem
asperis uel fluminibus transeundis propter impedimentorum moras
saepe decipitur praeterea ingenti labore numerosis animalibus
equisque pabula colliguntur rei quoque frumentariae
difficultas quae in omni expeditione uitanda est cito maiores
fatigat exercitus nam quantolibet studio praeparetur annona
tanto maturius deficit quanto pluribus erogatur aqua denique
ipsa nimiae multitudini aliquando uix sufficit quod si casu
acies uerterint tergum necesse est multos cadere de multis et
illos qui effugerint ut semel territos postea formidare
conflictum
 ueteres autem qui remedia difficultatum experimentis
didicerant non tam numerosos quam eruditos armis exercitus habere
uoluerunt itaque in leuioribus bellis unam legionem mixtis
auxiliis hoc est decem milia peditum et duo milia equitum
crediderunt posse sufficere quam manum praetores uel minores
duces ad expeditionem saepe ducebant quod si magnae hostium
copiae dicerentur consularis potestas cum uiginti milibus
peditum et quattuor milibus equitum tamquam comes maior
mittebatur quod si infinita multitudo ex gentibus
ferocissimis rebellasset tunc nimia necessitate cogente duo
duces et duo mittebantur exercitus cum eiusmodi praecepto
prouideant ne quid res publica detrimenti capiat consules ambo
alterue uel alter amboue denique cum in diuersis
regionibus contra diuersos hostes a populo romano annis prope
omnibus pugnaretur ideo sufficiebant militum copiae quia utilius
iudicabant non tam grandes exercitus habere quam plures illa
tamen ratione seruata ne umquam amplior multitudo socialium
auxiliarium esset in castris quam ciuium romanorum

 ii quemadmodum sanitas gubernetur exercitus  


 nunc quod uel maxime prouidendum est quemadmodum sanitas
custodiatur exercitus admonebo hoc est locis aquis tempore
medicina exercitio
 locis ne in pestilenti regione iuxta morbosas paludes ne
aridis et sine opacitate arborum campis aut collibus ne sine
tentoriis aestate milites commorentur ne egressi tardius et
calore solis et fatigatione itineris contrahant morbum sed potius
in aestu ante lucem coepto itinere ad destinata perueniant
ne saeua hieme iter per niues ac pruinas noctibus faciant aut
lignorum patiantur inopiam aut minor illis uestium suppetat
copia nec sanitati enim nec expeditioni idoneus miles est qui
algere compellitur
 nec perniciosis uel palustribus aquis utatur exercitus nam
malae aquae potus ueneno similis pestilentiam bibentibus
generat
 iam uero ut casu aegri contubernales oportunis cibis
reficiantur ac medicorum arte curentur principiorum tribunorumque
et ipsius comitis qui maiorem sustinet potestatem iugis
quaeritur diligentia male enim cum his agitur quibus
necessitas et belli incumbit et morbi
 sed rei militaris periti plus cotidiana armorum exercitia ad
sanitatem militum putauerunt prodesse quam medicos itaque
pedites sine intermissione imbribus uel niuibus sub tecto
reliquis diebus exerceri in campo uoluerunt similiter
equites non solum in planis sed etiam in abruptis et fossarum
hiatu difficillimis semitis seque et equos suos assidue exercere
iusserunt ut nihil his in necessitate proelii accidere posset
incognitum ex quo intellegitur quanto studiosius armorum
arte docendus sit semper exercitus cum ei laboris consuetudo et
in castris sanitatem et in conflictu possit praestare uictoriam
 si autumnali aestiuoque tempore diutius in hisdem locis
militum multitudo consistat ex contagione aquarum et odoris
ipsius foeditate uitiatis haustibus et aere corrupto
perniciosissimus nascitur morbus qui prohiberi non potest aliter
nisi frequenti mutatione castrorum

 iii quanta cura prouidenda sint atque seruanda pabula uel
frumenta  


 ordo postulat ut de commeatu pabulo frumentisque dicatur
saepius enim penuria quam pugna consumit exercitum et ferro
saeuior fames est deinde reliquis casibus potest in tempore
subueniri pabulatio et annona in necessitate remedium non habent
nisi ante condantur in omni expeditione unum est et maximum
telum ut tibi sufficiat uictus hostes frangat inopia
ante igitur quam inchoetur bellum de copiis expensisque sollers
debet esse tractatus ut pabula frumentum ceteraeque annonariae
species quas a prouincialibus consuetudo deposcit maturius
exigantur et in oportunis ad rem gerendam ac munitissimis locis
amplior semper modus quam sufficit adgregetur quod si tributa
deficiunt prorogato auro comparanda sunt omnia neque enim
diuitiarum secura possessio est nisi armorum defensione
seruetur frequenter autem necessitas geminatur et obsidio
saepe fit longior quam putaris cum aduersarii etiam ipsi
esurientes circumsidere non desinant quos fame sperant esse
uincendos
 praeterea quicquid in pecore uel quacumque fruge uinoque
hostis inferens bellum ad uictum suum poterit occupare non solum
admonitis per edicta possessoribus sed etiam coactis per electos
executores ad castella idonea et armatorum firmata praesidiis uel
ad tutissimas conferendum est ciuitates urgendique prouinciales
ut ante irruptionem seque et sua moenibus condant reparatio
etiam murorum tormentorumque omnium ante curanda est nam si
semel hostes praeuenerint occupatos metu uniuersa turbantur et
quae ex aliis urbibus petenda sunt interclusis itineribus
denegantur
 sed fidelis horreorum custodia et erogatio moderata consueuit
sufficere pro copia maxime si ab initio procuretur ceterum
sera parsimonia est tunc seruare cum deficit in
expeditionibus arduis per capita magis militum quam per
dignitates ab antiquis praebebantur annonae ita ut post
necessitatem eisdem a re publica redderentur
hieme lignorum et pabuli aestate aquarum uitanda est
difficultas frumenti uero et aceti uel uini nec non etiam
salis omni tempore necessitas declinanda ita ut urbes atque
castella ab his militibus qui minus prompti inueniuntur in
acie armis sagittis fustibalis fundis etiam et saxis onagris
ballistisque defendantur
praecipueque uitetur ne aduersariorum dolo atque periuriis
decipiatur prouincialium incauta simplicitas frequentius
enim commerciorum pacisque simulatio credulis quam arma
nocuerunt
qua ratione famem collecti patiuntur hostes dispersi uero
crebris superuentibus facile uincuntur

 iiii quemadmodum oporteat prouideri ne seditionem milites faciant  


 interdum mouet tumultum ex diuersis locis collectus exercitus
et cum pugnare nolit irasci se simulat cur non ducatur ad
bellum quod hi praecipue faciunt qui in sedibus otiose
delicateque uixerunt nam asperitate insoliti laboris offensi
quem in expeditione necesse est sustinere praeterea metuentes
proelium qui armorum exercitia declinarant ad eiusmodi
praecipitantur audaciam
 cui uulneri multiplex medicina consueuit opponi dum adhuc
separati sunt et in sedibus suis tribunorum uel uicariorum nec
non etiam principiorum ad omnem disciplinam artissima seueritate
teneantur nihilque aliud nisi deuotionem moderationemque
custodiant campicursionem ut ipsi appellant inspectionemque
armorum assidue faciant nullis commeatibus uacent ad nomen ad
signa obseruare non desinant ad sagittas iaciendas ad
missibilia dirigenda ad iactandos lapides uel funda uel manu ad
armaturae gestum ad uectes pro similitudine gladiorum punctim
caesimque feriendo multo die usque ad sudorem sunt frequentissime
detinendi cursu etiam et saltu ad transmittendas fossas nihilo
minus imbuendi seu mare siue fluuius uicinus est sedibus
aestiuo tempore ad natandum cogendi sunt omnes praeterea siluam
caedere iter per dumos et abrupta facere materiem dedolare
aperire fossam occupare aliquem locum et ne a contubernalibus
detrudantur scutis inuicem obuiantibus niti ita exercitati et
eruditi in sedibus milites siue illi legionarii siue auxiliares
siue equites fuerint cum ad expeditionem ex diuersis
conuenerint numeris aemulatione uirtutis proelium magis necesse
habent optare quam otium nemo cogitat de tumultu qui fiduciam de
arte uel uiribus gerit
 dux autem esse debet attentus ut in omnibus legionibus siue
auxiliis uel uexillationibus a tribunis uicariis principiisque
si qui turbulenti uel seditiosi sunt milites non pro inuidia
suggerentum sed pro rerum ueritate cognoscat eosque prudentiore
consilio segregatos a castris ad agendum aliquid quod ipsis prope
uideatur optabile aut ad castella urbesque deputet muniendas
atque seruandas tanta subtilitate ut cum abiciuntur uideantur
electi numquam enim ad contumaciam pari consensu multitudo
prorumpit sed incitatur a paucis qui uitiorum scelerumque
impunitatem sperant peccare cum plurimis
 quod si ferri medicinam necessitas extrema persuaserit
rectius est more maiorum in auctores criminum uindicari ut ad
omnes metus ad paucos poena perueniat laudabiliores tamen duces
sunt quorum exercitum ad modestiam labor et usus instituit quam
illi quorum milites ad oboedientiam suppliciorum formido
compellit

 u signorum militarium quanta sint genera  


 multa quidem sunt discenda atque obseruanda pugnantibus
siquidem nulla sit neglegentiae uenia ubi de salute certatur sed
inter reliqua nihil magis ad uictoriam proficit quam monitis
obtemperare signorum nam cum uoce sola inter proeliorum
tumultus regi multitudo non possit et cum pro necessitate rerum
plura ex tempore iubenda atque facienda sint antiquus omnium
gentium usus inuenit quomodo quod solus dux utile iudicasset per
signa totus agnosceret et sequeretur exercitus
 tria itaque genera constat esse signorum uocalia semiuocalia
muta quorum uocalia et semiuocalia percipiuntur auribus muta
uero referuntur ad oculos
 uocalia dicuntur quae uoce humana pronuntiantur sicut in
uigiliis uel in proelio pro signo dicitur ut puta uictoria
palma uirtus deus nobiscum triumphus imperatoris et
alia quaecumque uoluerit dare is qui in exercitu habet maximam
potestatem sciendum tamen est ista uocabula cotidie debere
uariari ne ex usu signum hostes agnoscant et explorantes inter
nostros uersentur impune
 semiuocalia sunt quae per tubam aut cornum aut bucinam
dantur tuba quae directa est appellatur bucina quae in semet
aereo circulo flectitur cornu quod ex uris agrestibus argento
nexum temperato arte spiritu quem canentis flatus emittit
auditur nam indubitatis per haec sonis agnoscit exercitus
utrum stare uel progredi an certe regredi oporteat utrum longe
persequi fugientes an receptui canere
 muta signa sunt aquilae dracones uexilla flammulae tufae
pinnae quocumque enim haec ferri iusserit ductor eo necesse est
signum suum comitantes milites pergant sunt et alia muta
signa quae dux belli in equis aut indumentis et in ipsis armis
ut dinoscatur hostis praecipit custodiri praeterea manu aliquid
uel flagello more barbarico uel certe mota qua utitur ueste
significat
 quae omnia in sedibus in itineribus in omni exercitatione
castrensi uniuersi milites et sequi et intellegere consuescant
continuus enim usus necessarius uidetur in pace eius rei quae in
proelii confusione seruanda sit
 item mutum et commune signum est quotiens proficiscente
turba excitatus puluis ad similitudinem nubium surgit hostiumque
prodit aduentum similiter si diuisae sint copiae per noctem
flammis per diem fumo significant sociis quod aliter non potest
nuntiari aliquanti in castellorum aut urbium turribus
appendunt trabes quibus aliquando erectis aliquando depositis
indicant quae geruntur

 ui quanta sit seruanda cautela cum uicinis hostibus mouetur
exercitus  


 qui rem militarem studiosius didicerunt asserunt plura in
itineribus quam in ipsa acie pericula solere contingere nam
in conflictu armati sunt omnes et hostem comminus uident et ad
pugnandum animo ueniunt praeparati in itinere minus armatus
minusque attentus est miles et superuentus impetu uel fraude
subsessae repente turbatur ideo omni cura omnique diligentia
prouidere dux debet ne proficiscens patiatur incursum uel facile
ac sine damno repellat inlatum
 primum itineraria omnium regionum in quibus bellum geritur
plenissime debet habere perscripta ita ut locorum interualla non
solum passuum numero sed etiam uiarum qualitate perdiscat
compendia deuerticula montes flumina ad fidem descripta
consideret usque eo ut sollertiores duces itineraria
prouinciarum in quibus necessitas gerebatur non tantum adnotata
sed etiam picta habuisse firmentur ut non solum consilio mentis
uerum aspectu oculorum uiam profecturus eligeret ad hoc a
prudentioribus et honoratis ac locorum gnaris separatim debet
uniuersa perquirere et ueritatem colligere de pluribus praeterea
sub periculo eligentium uiarum duces idoneos scientesque
percipere eosque custodiae mancipare addita poenae ostentatione
uel praemii erunt enim utiles cum intellegant nec fugiendi
sibi copiam superesse et fidei praemium ac perfidiae parata
supplicia prouidendum quoque ut sapientes exercitatique
quaerantur ne duorum aut trium error discrimen pariat uniuersis
interdum autem imperita rusticitas plura promittit et credit se
scire quae nescit
 sed cautelae caput est ut ad quae loca uel quibus itineribus
sit profecturus exercitus ignoretur tutissimum namque in
expeditionibus creditur facienda nesciri ob hoc ueteres
minotauri signum in legionibus habuerunt ut quemadmodum ille in
intimo et secretissimo labyrintho abditus perhibetur ita ducis
consilium semper esset occultum securum iter agitur quod
agendum hostes minime suspicantur uerum quia exploratores
altrinsecus missi profectionem suspicionibus uel oculis
deprehendunt et interdum transfugae proditoresque non desunt
quemadmodum occurri ingruentibus debeat intimetur
 dux cum agmine exercitus profecturus fidelissimos
argutissimosque cum equis probatissimis mittat qui loca per quae
iter faciendum est in progressu et a tergo dextra laeuaque
perlustrent ne aliquas aduersarii moliantur insidias tutius
autem operantur exploratores noctibus quam diebus nam
quodammodo ipse sui proditor inuenitur cuius speculator fuerit ab
aduersariis comprehensus
 primi ergo equites iter arripiant deinde pedites
impedimenta sagmarii calones uehiculaque in medio collocentur
ita ut expedita pars peditum et equitum subsequatur nam
ambulantibus interdum quidem a fronte sed frequentius a tergo
superuentus infertur a lateribus quoque pari armatorum manu
impedimenta claudenda sunt nam insidiatores transuersos
frequenter incursant illud tamen praecipue seruandum est ut
ea pars ad quam hostis uenturus creditur oppositis lectissimis
equitibus et leui armatura nec non etiam peditibus sagittariis
muniatur quod si undique circumfunduntur inimici undique
debent praeparata esse subsidia ne uero repentinus tumultus
amplius noceat ante commonendi sunt milites ut parati sint
animo ut arma in manibus habeant in necessitate subita
conterrent prouisa non solent esse formidini antiqui
diligentissime praecauebant ne a calonibus interdum uulneratis
interdum timentibus et sagmariis clamore pauefactis pugnantes
milites turbarentur ne dispersi longius aut conglobati amplius
quam expedit impedirent suis hostibusque prodessent et ideo
ad exemplum militum etiam impedimenta sub quibusdam signis
ordinanda duxerunt denique ex ipsis calonibus quos galiarios
uocant idoneos ac peritos usu legebant quos non amplius quam
ducentis sagmariis puerisque praeficerent hisque uexilla
dabant ut scirent ad quae signa deberent impedimenta colligere
sed propugnatores ab impedimentis laxamento aliquo diuiduntur ne
constipati laedantur in proelio
ambulante exercitu ut locorum uarietas euenerit ita defensionis
ratio uariatur nam in campis patentibus equites magis
solent impugnare quam pedites at uero in locis siluestribus uel
montuosis siue palustribus pedestres magis formidandae sunt
copiae
 illudque uitandum ne per neglegentiam aliis festinantibus
aliis tardius incedentibus interrumpatur acies aut certe
tenuetur continuo enim hostes interpolata peruadunt
praeponendi ergo sunt exercitatissimi campidoctores uicarii uel
tribuni qui alacriores retardent et pigrius incedentes
accelerare compellant nam qui multum praecesserint
superuentu facto non tam redire quam effugere cupiunt qui uero
extremi sunt deserti a suis ui hostium et propria desperatione
superantur
 sciendum etiam quod aduersarii in his locis quae sibi
oportuna intellegunt subsessas occultius collocant uel aperto
marte impetum faciunt sed ne secreta noceant ducis praestat
industria quem omnia prius conuenit explorare deprehensa uero
subsessa si circumueniatur utiliter plus periculi sustinet quam
parabat inferre aperta autem uis si praeparetur in
montibus altiora loca praemissis sunt praesidiis occupanda ut
hostis cum aduenerit repperiatur inferior nec audeat obuiare
cum tam a fronte quam supra caput suum cernat armatos quod
si angustae sunt uiae sed tamen tutae melius est praecedere cum
securibus ac dolatoriis milites et cum labore uias aperire quam
in optimo itinere periculum sustinere
 praeterea nosse debemus hostium consuetudinem utrum nocte
an incipiente die an hora reficiendi lassis superuenire
consueuerint et id uitare quod illos facturos putamus ex
more iam uero utrum peditibus an equitibus utrum contatis
an sagittariis amplius ualeant utrum numero hominum an armorum
munitione praecellant scire nos conuenit et ordinare quod
nobis utile illis docetur aduersum tractare quoque per diem an
per noctem iter expediat inchoari quanta locorum interualla
sint ad quae cupimus properare ne aestate aquae penuria
obsit euntibus ne hieme difficiles aut inuiae occurrant paludes
maioresque torrentes et impedito itinere circumueniatur exercitus
priusquam ad destinata perueniat
 ut nostra commoditas est sapienter ista uitare ita si
aduersariorum imperitia uel dissimulatio occasionem nobis
dederit non oportet amitti sed explorare sollicite proditores
ac transfugas inuitare ut quid hostis moliatur in praesenti
uel in futurum possimus agnoscere paratisque equitibus ac leui
armatura ambulantes eosdem uel pabula uictumque quaerentes
inprouiso terrore decipere

 uii quemadmodum flumina quae maiora sunt transeantur  


 in transitu fluuiorum grauis molestia neglegentibus
frequenter emergit nam si aqua uiolentior fuerit aut alueus
latior impedimenta pueros et ipsos interdum ignauiores solet
mergere bellatores
 ergo explorato uado duae acies equitum cum electis animalibus
ordinantur interuallis competentibus separatae ut per medium
pedites et impedimenta transeant nam acies superior aquarum
impetum frangit inferior qui rapti subuersique fuerint colligit
atque transponit at cum altior fluctus nec peditem nec
equitem patitur si per plana decurrat ductis multifariam
spargitur fossis diuisusque facile transitur nauigeri uero
amnes stilis fixis ac superpositis tabulatis peruii fiunt uel
certe tumultuario opere colligatis inanibus cupis additisque
trabibus transitum praebent expediti uero equites fasces de
cannis aridis uel ulua facere consuerunt super quos loricas et
arma ne udentur imponunt ipsi equique natando transeunt
colligatosque secum fasces pertrahunt socis sed commodius
repertum est ut monoxylos hoc est paulo latiores scafulas ex
singulis trabibus excauatas pro genere ligni et subtilitate
leuissimas carpentis secum portet exercitus tabulatis pariter
et clauis ferreis praeparatis ita absque mora constructus
pons et funibus qui propterea habendi sunt uinctus lapidei
arcus soliditatem praestat in tempore
festinanter aduersarii ad transitus fluminum insidias uel
superuentus facere consuerunt ob quam necessitatem in utraque
ripa collocantur armata praesidia ne alueo interueniente diuisi
opprimantur ab hostibus cautius tamen est sudes ex utraque
parte praefigere ac sine detrimento si qua uis inlata fuerit
sustinere quod si pons non tantum ad transitum sed etiam ad
recursum et commeatus necessarius fuerit tunc in utroque capite
percussis latioribus fossis aggereque constructo defensores
milites debet accipere a quibus tamdiu teneatur quamdiu locorum
necessitas postulat

 uiii quemadmodum castra debeant ordinari  


 consequens uidetur itineris obseruatione descripta ad
castrorum in quibus manendum est uenire rationem non enim belli
tempore ad statiuam uel mansionem ciuitas murata semper occurrit
et incautum est plenumque discriminis exercitum passim sine
aliqua munitione considere cum militibus ad capiendum cibum
occupatis ad munera facienda dispersis facile nectantur
insidiae postremo noctis obscuritas necessitas somni
pascentium equorum dispersio occasionem superuentibus praestat
 in metandis castris non sufficit locum bonum legere nisi
talis sit ut alter eo non possit melior inueniri ne utilior
praetermissus a nobis et ab aduersariis occupatus adportet
incommodum cauendum quoque ne per aestatem aut morbosa in
proximo aut salubris aqua sit longius hieme ne pabulatio desit
aut lignum ne subitis tempestatibus campus in quo manendum est
soleat inundari ne sit in abruptis ac deuiis et circumsedentibus
aduersariis difficilis praestetur egressus ne ex superioribus
locis missa ab hostibus in eum tela perueniant
 quibus caute studioseque prouisis pro necessitate loci uel
quadrata uel rotunda uel trigona uel oblonga castra constitues
nec utilitati praeiudicat forma tamen pulchriora creduntur
quibus ultra latitudinis spatium tertia pars longitudinis
additur ita autem ab agrimensoribus podismum mensurae colligi
oportet ut ad quantitatem concludatur exercitus nam
propugnatores angusta constipant et ultra quam conuenit latiora
diffundunt
 tres autem modos definiunt fossae primum in unius noctis
transitum et itineris occupationem leuiorem cum sublati
caespites ordinantur et aggerem faciunt supra quem ualli hoc
est sudes uel tribuli lignei per ordinem digeruntur caespes
autem circumciditur ferramentis qui herbarum radicibus continet
terram fit altus semissem latus pedem longus pedem semis
quod si terra solutior fuerit ut ad similitudinem lateris
caespes non possit abscidi tunc opere tumultuario fossa
percutitur lata pedes quinque alta tres cui intrinsecus agger
excrescit ut sine metu securus requiescat exercitus statiua
autem castra aestate uel hieme hoste uicino maiore cura ac
labore firmantur nam singulae centuriae diuidentibus
campidoctoribus et principiis accipiunt pedaturas et scutis uel
sarcinis suis in orbem circa propria signa dispositis cincti
gladio fossam aperiunt latam aut nouem aut undecim aut tredecim
pedibus uel si maior aduersariorum uis metuitur pedibus decem
et septem imparem enim numerum obseruari moris est tum
saepibus ductis uel interpositis stipitibus ramisque arborum ne
terra facile dilabatur agger erigitur supra quem ad
similitudinem muri et pinnae et propugnacula componuntur
opus uero centuriones decempedis metiuntur ne minus foderit aut
errauerit alicuius ignauia et tribuni circumeunt nec ante
discedunt qui strenui sunt quam fuerint uniuersa perfecta ne
tamen aliquis superuentus laborantibus fiat omnes equites et
pars peditum quae non operatur priuilegio dignitatis ante fossam
in procinctu armata consistit et ingruentes repellit inimicos
 prima igitur signa locis suis intra castra ponuntur quia
nihil est uenerabilius eorum maiestate militibus duci praetorium
eiusque comitibus praeparatur tribunis tabernacula collocantur
quibus per contubernales deputatos ad munera aqua lignum et
pabula ministrantur tunc pro gradu legionibus et auxiliis
equitibus et peditibus loca in quibus papiliones tendant
deputantur in castris ac de singulis centuriis quaterni equites
et quaterni pedites excubitum noctibus faciunt et quia
impossibile uidebatur in speculis uigilantes singulos permanere
ideo in quattuor partes ad clepsydram sunt diuisae uigiliae ut
non amplius quam tribus horis nocturnis necesse sit uigilare
a tubicine omnes uigiliae committuntur et finitis horis a
cornicine reuocantur idoneos tamen tribuni et probatissimos
eligunt qui circumeant uigilias et renuntient si qua emerserit
culpa quos circumitores appellabant nunc militiae factus est
gradus et circitores uocantur sciendum tamen est equites
extra uallum nocturnas excubias facere debere per diem autem
castris positis alii mane alii post meridiem propter fatigationem
hominum equorumque agrarias faciunt
 inter praecipua conuenit ducem prouidere siue in castris
siue in ciuitate consistat ut animalium pascua subuectio
frumenti ceterarumque specierum aquatio lignatio pabulatio
secura ab hostium reddatur incursu quod aliter non potest
euenire nisi per loca idonea qua nostrorum ambulat commeatus
praesidia disponantur siue illae ciuitates sint siue castella
murata quod si non repperitur antiqua munitio oportunis
locis circumdata maioribus fossis tumultuaria castella firmantur
nam a castris diminutiuo uocabulo sunt nuncupata castella
intra quae in agrariis aliquanti pedites equitesque degentes
tutum iter commeantibus praestant difficile enim hostis ad ea
loca audet accedere in quibus a fronte et a tergo nouit
aduersarios commorari

 uiiii quae et quanta consideranda sint ut intellegatur utrum
superuentibus et insidiis an publico debeat marte confligi  


 quisquis hos artis bellicae commentarios ex probatissimis
auctoribus breuiatos legere dignabitur quam primum rationem
proelii depugnandique cupit audire praecepta sed conflictus
publicus duarum aut trium horarum certamine definitur post quem
partis eius quae superata fuerit spes omnes intercidunt ideo
omnia ante cogitanda ante temptanda ante facienda sunt quam ad
ultimum ueniatur abruptum boni enim duces non aperto proelio
in quo est commune periculum sed ex occulto semper attemptant
ut integris suis quantum possunt hostes interimant uel certe
terreant in qua parte quae necessaria admodum sunt ab antiquis
reperta perscribam
 praecipua ars et utilitas ducis est ut adhibitis ex uniuerso
exercitu scientibus belli et sapientibus uiris de suis et hostium
copiis saepius tractet omni quae plurimum nocet adulatione
summota utrum maiorem numerum pugnatorum ipse an hostes habeant
utrum ipsius an aduersariorum homines magis armati sint et
muniti qui magis exercitati qui sint in necessitatibus
fortiores quaerendum etiam utra pars equites utra pedites
habeat meliores sciendumque in peditibus uel maxime consistere
robur exercitus et inter ipsos equites quis contatis quis
sagittariis antecedat quis plures loricas induat quis utiliores
equos adduxerit postremo loca ipsa in quibus pugnandum est
utrum inimicis an nobis uideantur accommoda nam si equitatu
gaudemus campos debemus optare si pedite loca eligere angusta
fossis paludibus uel arboribus impedita et aliquotiens
montuosa cui magis uictus abundet aut desitnam fames ut
dicitur intrinsecus pugnat et uincit saepius sine ferro
 uel maxime autem tractandum est utrum expediat necessitatem
protrahi an celerius dimicari interdum enim sperat aduersarius
expeditionem cito posse finiri et si dilatus fuerit in longum aut
penuria maceratur aut desiderio suorum reuocatur ad propria aut
nihil magnum faciens per desperationem abire compellitur tum
fracti labore ac taedio plurimi deserunt aliquanti produnt
aliquanti se tradunt quia aduersis rebus rarior fides est et
nudari incipit qui copiosus aduenerat
 ad rem pertinet qualis ipse aduersarius uel eius comites
optimatesque sint nosse utrum temerarii an cauti audaces an
timidi scientes artem bellicam uel ex usu an temere
pugnantes quae gentes cum his fortes quae ignauae sint
nostra auxilia cuius fidei quarumque sint uirium quos animos
illius copiae quos habeat noster exercitus quae pars sibi magis
uictoriam repromittat eiusmodi enim cogitationibus uirtus
augetur aut frangitur desperantibus autem crescit audacia
adhortatione ducis et si nihil ipse timere uideatur crescit
animus si ex insidiis uel occasione aliquid fortiter feceris si
hostibus aduersae res coeperint euenire si uel infirmiores aut
minus armatos ex inimicis potueris superare cauendum enim
est ne dubitantem formidantemque exercitum ad publicam pugnam
aliquando producas
interest utrum tirones an ueteres milites habeas et utrum ante
breue tempus in expeditionibus fuerint an annis aliquot in pace
durarint nam pro tironibus accipiendi sunt qui pugnare longo
tempore desierunt sed cum legiones auxilia uel equites ex
diuersis aduenerint locis dux optimus et separatim singulos
numeros per tribunos electos quorum scitur industria ad omnia
genera exercere debet armorum et post in unum collectos quasi
depugnaturos conflictu publico exercebit ipse saepius
temptabitque quid artis possint habere quid uirium quemadmodum
sibi ipsi consentiant utrum ad tubarum monita ad signorum
indicia ad praecepta uel nutum suum diligenter obtemperent
si errant in aliquibus exerceantur atque doceantur quamdiu
possint esse perfecti si uero in campicursione in
sagittando in iaculando in ordinanda acie ad plenum fuerint
eruditi ne sic quidem temere sed occasione capta ad publicam
ducendi sunt pugnam sed ante minoribus proeliis imbuendi
 dux itaque uigilans sobrius prudens tamquam de ciuili causa
inter partes iudicaturus adhibito consilio de suis et
aduersarii copiis iudicet et si multis rebus superior inuenitur
oportunum sibi non differat inire conflictum si uero
aduersarium intellegit potiorem certamen publicum uitet nam
pauciores numero et inferiores uiribus superuentus et insidias
facientes sub bonis ducibus reportauerunt saepe uictoriam

 x quid oporteat fieri si quis desuetum a pugna exercitum habeat
uel tironem  


 omnes artes omniaque opera cotidiano usu et iugi
exercitatione proficiunt quod si in paruis uerum est quanto
magis decet in maximis custodiri quis autem dubitet artem
bellicam rebus omnibus esse potiorem per quam libertas retinetur
et dignitas propagantur prouinciae conseruatur imperium
hanc quondam relictis doctrinis omnibus lacedaemonii et postea
coluere romani hanc solam hodieque barbari putant esse
seruandam cetera omnia aut in hac arte consistere aut per hanc
assequi se posse confidunt haec dimicaturis est necessaria per
quam uitam retineant et uictoriam consequantur
 dux ergo cui tantae potestatis insignia tribuuntur cuius
fidei atque uirtuti possessorum fortunae tutela urbium salus
militum rei publicae creditur gloria non tantum pro uniuerso
exercitu sed etiam pro singulis contubernalibus debet esse
sollicitus si quid enim illis eueniat in bello et ipsius
culpa et publica uidetur iniuria
ergo si tironem uel diu armis desuetum exercitum ducit
singularum legionum siue auxiliorum nec non etiam uexillationum
uires animos consuetudinem diligenter exploret sciat etiam si
potest fieri nominatim quis comes quis tribunus quis
domesticus quis contubernalis quantum possit in bello
auctoritatem seueritatemque maximam sumat omnes culpas militares
legibus uindicet nulli errantium credatur ignoscere in
diuersis locis in diuersis occasionibus omnium experimenta
percipiat
 his ut oportet curatis cum dispersi ad praedandum securi
oberrant hostes tunc probatos equites siue pedites cum tironibus
aut inferioribus mittat ut ex occasione fusis inimicis et illis
peritia et reliquis crescat audacia ad transitus fluuiorum
ad praecipitia montium ad siluarum angustias ad paludum aut
uiarum difficultatem superuentus nullo sciente disponat atque ita
iter suum temperet ut cibum capientes aut dormientes aut
uacantes certe securos inermes disculcios destratis equis
nihil suspicantes ipse paratus inuadat quatenus in huiusmodi
certaminibus sui fiduciam colligant nam qui ante longum
tempus aut omnino numquam uiderunt homines uulnerari uel occidi
cum primum aspexerint perhorrescunt et pauore confusi de fuga
magis quam de conflictu incipiunt cogitare praeterea si
excurrant aduersarii longo itinere fatigatos adgrediatur et
ultimos uel certe insperatos superueniat eos etiam qui longe a
suis aut pabuli aut praedae gratia commorantur subito occupet cum
delectis illa enim ante temptanda sunt quae si male
cesserint minus noceant si bene plurimum prosint
inter hostes discordiarum serere causas sapientis est ducis
nulla enim quamuis minima natio potest ab aduersariis perdeleri
nisi propriis simultatibus se ipsa consumpserit nam ciuile
odium ad inimicorum perniciem praeceps est ad utilitatem suae
defensionis incautum
unum illud est in hoc opere praedicendum ut nemo desperet fieri
posse quae facta sunt dicat aliquis multi anni sunt quibus
nullus fossa aggere ualloque mansurum circumdat exercitum
respondebitur si fuisset ista cautela nihil nocturni aut diurni
superuentus hostium nocere potuissent persae imitantes
romanos ductis fossis castra constituunt et quia harenosa sunt
prope omnia saccos quos inanes portauerant ex puluerulenta quae
effoditur terra complent eorumque cumulo aggerem faciunt
omnes barbari carris suis in orbem conexis ad similitudinem
castrorum securas a superuentibus exigunt noctes ueremur ne
discere nequeamus quae a nobis alii didicerunt haec ex usu
librisque antea seruabantur sed omissa diu nemo quaesiuit quia
uigentibus pacis officiis procul aberat necessitas belli sed
ne impossibile uideatur reparari disciplinam cuius usus
intercidit doceamur exemplis apud ueteres ars militaris in
obliuionem saepius uenit sed prius a libris repetita est postea
ducum auctoritate firmata scipio africanus sub aliis
imperatoribus hispanienses exercitus frequenter uictos
accepit hos disciplinae regula custodita omni opere
fossisque faciendis ita diligenter exercuit ut diceret fodientes
luto inquinari debere qui madere hostium sanguine noluissent
cum ipsis denique numantinos capta ciuitate sic concremauit ut
nullus euaderet metellus in africa albino imperante
subiugatum accepit exercitum quem ita emendauit ueteribus
institutis ut postea eos a quibus sub iugum missi fuerant
superarent cimbri caepionis et mallii legiones intra gallias
deleuerunt quarum reliquias cum gaius marius suscepisset ita
erudiuit scientia et arte pugnandi ut innumerabilem multitudinem
non solum cimbrorum sed etiam teutonum et ambronum publico marte
deleret facilius autem est ad uirtutem nouos imbuere quam
reuocare perterritos

 xi quae ipso die procuranda sint quo publica committitur pugna  


 praemissis leuioribus artibus belli ad publici conflictus
incertum et ad fatalem diem nationibus ac populis ratio
disciplinae militaris inuitat nam in euentu aperti martis
uictoriae plenitudo consistit hoc ergo tempus est quo tanto
magis duces debent esse solliciti quanto maior speratur
diligentibus gloria et maius periculum comitatur ignauos in quo
momento peritiae usus pugnandi doctrina consiliumque dominatur
 ueteribus saeculis mos fuit parco cibo curatos milites ad
certamen educere ut audaciores sumpta esca redderet et longiore
conflictu non fatigarentur inedia praeterea obseruandum est
praesentibus hostibus siue ex castris siue ex ciuitate producas
ad proelium ne dum per angusta portarum particulatim procedit
exercitus a collectis et paratis debilitetur inimicis ideoque
prouidendum est ut ante omnes milites egrediantur portas et
aciem construant quam hostis adueniat quod si intra ciuitatem
manentibus paratus aduenerit aut differatur egressus aut certe
dissimuletur ut cum aduersarii insultare coeperint his quos non
putant exituros cum ad praedam aut ad redeundum conuerterint
animum cum ordines soluerint tunc illis stupentibus lectissimi
quique prorumpant et conferti adgrediantur ignaros
 obseruatur autem ne longo spatio fatigatum militem neue
lassos post cursum equos ad publicum proelium cogas multum
uirium labore itineris pugnaturus amittit quid faciet qui ad
aciem anhelus aduentat haec et ueteres declinarunt et
superiore uel nostra aetate cum romani duces per imperitiam non
cauissent ne quid amplius dicam exercitus perdiderunt impar
enim condicio est lassum cum requieto sudantem cum alacri
currentem cum eo qui steterit subire conflictum

 xii inuestigandum quid sentiant milites pugnaturi  


 ipsa die qua certaturi sunt milites quid sentiant diligenter
explora nam fiducia uel formido ex uultu uerbis incessu motibus
cernitur nec confidas satis si tiro proelium cupitinexpertis
enim dulcis est pugnaet noueris te oportere differre si
exercitati bellatores metuunt dimicare monitis tamen et
adhortatione ducis exercitui uirtus adcrescit et animus
praecipue si futuri certaminis talem acceperint rationem qua
sperent se ad uictoriam peruenturos tunc inimicorum ignauia
uel error ostendendus est uel si ante a nobis superati sunt
commemorandum dicenda etiam quibus militum mentes in odium
aduersariorum ira et indignatione moueantur
 animis paene omnium hominum hoc naturaliter euenit ut
trepident cum ad conflictum hostium uenerint sine dubio autem
infirmiores sunt quorum mentes ipse confundit aspectus sed hoc
remedio formido lenitur si antequam dimices frequenter exercitum
tuum locis tutioribus ordines unde et uidere hostem et
agnoscere consuescant interdum audeant aliquid ex occasione
aut fugent aut interimant inimicos mores aduersariorum arma
equos recognoscant nam quae ex usu nota sunt non timentur

 xiii quemadmodum idoneus locus eligatur ad pugnam  


 bonum ducem conuenit nosse magnam partem uictoriae ipsum
locum in quo dimicandum est possidere elabora ergo ut
conserturus manum primum auxilium captes ex loco qui tanto
utilior iudicatur quanto superior fuerit occupatus in
subiectos enim uehementius tela descendunt et maiore impetu
obnitentes pars altior pellit qui aduerso nititur cliuo duplex
subit cum loco et hoste certamen sed illa distantia est
quod si de peditibus tuis uictoriam speras contra equites
hostium loca aspera inaequalia montuosa debes eligere si uero
de equitibus tuis contra aduersarii pedites uictoriam quaeris
sequi debes paulo quidem editiora loca sed plana atque patentia
neque siluis neque paludibus impedita


 xiiii quemadmodum acies debeat ordinari ut in conflictu reddatur
inuicta  


 ordinaturus aciem tria debet ante prospicere solem puluerem
uentum nam sol ante faciem eripit uisum uentus contrarius tua
inflectit ac deprimit hostium adiuuat tela puluis a fronte
congestus oculos implet et claudit haec momento eo quo acies
ordinantur etiam imperiti uitare solent sed duci prouido
cauendum est in futurum ne post paululum accedente die noceat
solis mutata conuersio ne uentus aduersus hora solita eo
pugnante nascatur ita ergo constituantur ordines ut haec post
occipitium nostrum sint et si potest fieri aduersariorum
impetant faciem
 acies dicitur exercitus instructi frons quae aduersum hostem
spectat haec in pugna publica si sapienter disponitur plurimum
iuuat si imperite quamuis optimi bellatores sint mala
ordinatione franguntur instructionis lex est ut in primo
exercitati et ueteres milites collocentur quos antea principes
uocabant in secundo ordine circumdati catafractis sagittarii et
optimi milites cum spiculis uel lanceis ordinentur quos prius
hastatos uocabant singuli autem armati in directum ternos
pedes inter se occupare consuerunt hoc est in mille passibus
mille sexcenti sexaginta sex pedites ordinantur in longum ut nec
acies interluceat et spatium sit arma tractandi inter
ordinem autem et ordinem a tergo in latum sex pedes distare
uoluerunt ut haberent pugnantes spatium accedendi atque
recedendi uehementius enim cum saltu cursuque tela mittuntur
in his duobus ordinibus et aetate maturi et usu confidentes et
muniti etiam grauioribus armis collocantur hi enim ad uicem muri
nec cedere nec sequi aliquando cogendi sunt ne ordines turbent
sed uenientes aduersarios excipere et stando pugnandoque
repellere uel fugare tertius ordo disponitur de armaturis
uelocissimis de sagittariis iuuenibus de bonis iaculatoribus
quos antea ferentarios nominabant quartus item ordo
construitur de scutatis expeditissimis de sagittariis
iunioribus de his qui alacriter uerrutis uel mattiobarbulis
quas plumbatas nominant dimicant qui dicebantur leuis armatura
 sciendum ergo est stantibus duobus primis ordinibus tertium
et quartum ordinem ad prouocandum cum missilibus et sagittis
primo loco semper exire qui si hostes in fugam uertere
potuerint ipsi cum equitibus persequuntur sin uero ab hostibus
pulsi fuerint redeunt ad primam ac secundam aciem et inter ipsos
recipiunt se ad loca sua prima autem et secunda acies cum
ad spathas et ad pilam ut dicitur uentum fuerit totum sustinet
bellum
in quinta acie ponebantur interdum carroballistae manuballistarii
fundibulatores funditores fundibulatores sunt qui
fustibalis lapides iaciunt fustibalus fustis est longus pedibus
quattuor cui per medium ligatur funda de corio et utraque manu
impulsus prope ad instar onagri dirigit saxa funditores sunt
qui fundis lino uel setis factishas enim dicunt esse
meliorescontorto circa caput brachio dirigunt saxa quibus
scuta deerant siue lapidibus manu iactis siue missibilibus in
hoc ordine dimicabant quos accensos tamquam iuniores et postea
additos nominabant
sextus ordo post omnes a firmissimis et scutatis et omni genere
armorum munitis bellatoribus tenebatur quos antiqui triarios
appellabant hi ut requieti et integri acrius inuaderent
hostes post ultimas acies sedere consueuerant si quid enim
primis ordinibus accidisset de horum uiribus reparationis spes
tota pendebat

 xu ratio podismi quantum spatium in acie inter singulos homines
in longum uel inter singulos ordines in latum debeat custodiri  


 explanato qualiter debeant acies instrui nunc podismum
mensuramque ipsius ordinationis exponam
in mille passibus campi una acies mille sexcentos sexaginta sex
suscipit pedites propterea quia singuli pugnatores ternos
occupant pedes quod si sex acies in mille passibus campi
uolueris ordinare nouem milia nongenti nonaginta sex pedites
sunt necessarii si autem in terno hunc numerum uolueris tendere
duo milia passuum comprehendit sed melius est plures acies
facere quam militem spargere senos pedes a tergo inter
singulas acies in latum diximus interpatere debere et ipsi
bellatores stantes singulos obtinent pedes ideoque si sex
acies ordinaueris quadraginta duo pedes in latum et mille passus
in longum decem milium hominum tenebit exercitus si autem in
terno uolueris aciem tenuare uiginti unum pedes in latum et duo
milia passuum in longum decem milium tenebit exercitus ad
hanc rationem siue uiginti milia siue triginta milia peditum
fuerint iuxta mensurae podismum sine aliqua difficultate
poterunt ordinari nec dux fallitur cum sciat qui locus quantos
capere possit armatos dicunt si angustior locus sit uel
multitudo sufficiat etiam in deno uel amplius acies ordinari
magis enim expedit ut conferti pugnent quam longius separati
nam si nimium fuerit acies tenuata cito ab aduersariis facta
impressione perrumpitur et nullum postea potest esse remedium
 qui autem numeri in dextro cornu qui in sinistro qui in
medio debeant ordinari uel iuxta dignitates eorum seruatur ex
more uel certe pro qualitate hostium commutatur

 xui de equitibus ordinandis  


 constructa acie peditum equites ponuntur in cornibus ita ut
loricati omnes et contati iuncti sint peditibus sagittarii autem
uel qui loricas non habent longius euagentur a fortioribus
namque equitibus peditum protegenda sunt latera et a uelocioribus
atque expeditis hostium cornua superfundenda atque turbanda
scire dux debet contra quos drungos hoc est globos hostium quos
equites oporteat poni nam nescioqua occulta ratione immo
paene diuina alii contra alios dimicant melius et qui fortiores
uicerant ab inferioribus saepe uincuntur quod si equites
impares fuerint more ueterum uelocissimi cum scutis leuibus
pedites ad hoc ipsum exercitati hisdem miscendi sunt quos
uelites nominabant quo facto quamuis fortissimi equites
hostium fuerint tamen aduersum mixtum agmen pares esse non
possunt unum hoc remedium omnes duces ueteres inuenerunt ut
adsuefacerent iuuenes currentes egregie et inter binos equites
singulos ex his pedites collocarent cum leuioribus scutis gladiis
atque missilibus


 xuii de subsidiis quae post aciem collocantur  


 sed optima ratio est et ad uictoriam plurimum confert ut
lectissimos de peditibus et equitibus cum uicariis comitibus
tribunisque uacantibus habeat dux post aciem praeparatos alios
circa cornua alios circa medium ut sicubi hostis uehementer
insistit ne rumpatur acies prouolent subito et suppleant loca
additaque uirtute inimicorum audaciam frangant hoc primi
lacones inuenerunt imitati sunt carthaginienses romani postea
ubique seruarunt hac dispositione nulla melior inuenitur nam
directa acies hoc solum agere debet et potest ut hostem
repellat aut fundat si cuneus sit agendus aut forfix
superfluos habere debebis post aciem de quibus cuneum uel
forficem facias si ducenda sit serra item ex abundantibus
ducitur nam si de loco suo ordinatum militem transferre
coeperis uniuersa turbabis si globus hostium separatus aut
alam tuam aut partem aliquam urgere coeperit nisi superfluos
habeas quos contra globum possis opponere siue equites siue
pedites de acie tuleris dum alia uis defendere alia
periculosius denudabis quod si bellatorum tibi copia non
abundat melius est aciem habere breuiorem dummodo in subsidiis
colloces plurimos nam circa medias partes campi ex peditibus
bene armatis debes habere lectissimos de quibus cuneum facias et
statim aciem hostium rumpas circa cornua autem de contatis
loricatisque equitibus ad hoc reseruatis et leui armatura peditum
alas hostium circumuenire te conuenit


 xuiii in quo loco primus dux stare debeat in quo secundus in quo
tertius  


 dux qui praecipuam sustinet potestatem inter equites et
pedites in parte dextra stare consueuit hic enim locus est in
quo tota acies gubernatur ex quo rectus est liberque
procursus ideo autem inter utrosque consistit ut et consilio
regere et auctoritate tam equites quam pedites ad pugnam possit
hortari hic de equitibus supernumerariis mixtis peditibus
expeditis aduersariorum sinistrum cornum qui contra ipsum stat
circumire debet et a tergo semper urgere
 secundus dux in media acie ponitur peditum qui eam sustentet
et firmet hic fortissimos pedites et bene armatos de illis
superfluis secum habere debet ex quibus aut ipse cuneum faciat et
aciem hostium rumpat aut si aduersarii cuneum fecerint ipse
forficem faciat ut cuneo illi possit occurrere
in sinistra parte exercitus tertius esse dux debet satis
bellicosus et prouidus quia sinistra pars difficilior est et
uelut manca in acie consistit hic circa se bonos equites
supernumerarios et uelocissimos pedites habere debet de quibus
sinistrum cornum semper extendat ne circumueniatur ab hostibus
 clamor autem quem barritum uocant prius non debet attolli
quam acies utraque se iunxerit imperitorum enim uel
ignauorum est uociferari de longe cum hostes magis terreantur si
cum telorum ictu clamoris horror accesserit
 semper autem studere debes ut prior instruas aciem quia ex
arbitrio tuo potes facere quod tibi utile iudicas cum nullus
obsistit deinde et tuis auges confidentiam et aduersariis
fiduciam minuis quia fortiores uidentur qui prouocare non
dubitant inimici autem incipiunt formidare qui uident contra
se acies ordinari hinc additur maximum commodum quia tu
instructus paratusque ordinantem et trepidum aduersarium
praeoccupas pars enim uictoriae est inimicum turbare
antequam dimices

 xuiiii quibus remediis uirtuti uel dolis hostium resistatur in
acie  


 exceptis superuentibus uel incursionibus repentinis ex
occasione quam numquam dux exercitatus amittitnam in itineribus
iam fatigatis in fluminum transgressione diuisis in paludibus
occupatis in iugis montium laborantibus in campis sparsis atque
securis in mansione dormientibus oportunum proelium semper
infertur cum aliis negotiis occupati hostes prius interimantur
quam praeparare se possint quod si cauti sint aduersarii et
insidiarum nulla sit copia tunc aduersus praesentes scientes
uidentes aequa condicione pugnatur tamen ars belli non minus in
hoc aperto conflictu quam in occultis fraudibus adiuuat eruditos
 cauendum uel maxime ne ab ala cornuque sinistro quod saepius
euenit aut certe dextro quod licet raro contingit
circumueniantur tui a multitudine hostium aut a uagantibus
globis quos dicunt drungos quod si acciderit unum remedium
est ut alam cornumque replices et rotundes quatenus conuersi tui
sociorum terga defendant sed in angulo ipsius extremitatis
fortissimi collocentur quia ibi impetus amplior fieri consueuit
item aduersus cuneum hostium certis resistitur modis cuneus
dicitur multitudo peditum quae iuncta cum acie primo angustior
deinde latior procedit et aduersariorum ordines rumpit quia a
pluribus in unum locum tela mittuntur quam rem milites
nominant caput porcinum contra quod ordinatio ponitur quam
forficem uocant nam ex lectissimis militibus in u litteram
ordo componitur et illum cuneum excipit atque ex utraque parte
concludit quo facto aciem non potest rumpere
 item serra dicitur quae ab strenuis directa ante frontem
opponitur hostibus ut turbata acies reparetur
 globus autem dicitur qui a sua acie separatus uago superuentu
incursat inimicos contra quem alter populosior uel fortior
immittitur globus
 obseruandum quoque ne sub tempore quo iam committitur pugna
uelis ordines commutare aut de locis suis aliquos numeros ad alia
transferre statim enim nascitur tumultus atque confusio et
in imparatos conturbatosque facilius hostis incumbit

 xx quot generibus pugna publica committatur et quomodo etiam qui
inferior numero et uiribus est ualeat obtinere  


 depugnationum septem sunt genera uel modi cum infesta ex
utraque parte signa confligunt
una depugnatio est fronte longa quadro exercitu sicut etiam nunc
et prope semper solet proelium fieri sed hoc genus
depugnationis periti armorum non optimum iudicant quia in
prolixo spatio cum tenditur acies non aequalis semper campus
occurrit et hiatus aliquid in medio uel sinus aut curuatura fit
et in eo loco acies frequenter inrumpitur praeterea si
multitudine aduersarius antecedit a lateribus aut dextram aut
sinistram alam circumuenit in quo periculum magnum est nisi
supernumerarios habeas qui procurrant hostemque sustineant
hoc genere solus debet confligere qui et plures et fortes
habuerit bellatores ut ex utroque cornu hostem circumueniat et
quasi in sinum sui concludat exercitus
 secunda depugnatio est obliqua plurimis melior in qua si
paucos strenuos loco idoneo ordinaueris etiam si multitudine
hostium et uirtute turberis tamen poteris reportare
uictoriam huius talis est modus cum instructae acies ad
congressum ueniunt tunc tu sinistram alam tuam a dextra
aduersarii longius separabis ne uel missibilia ad eam uel
sagittae perueniant dextram autem alam tuam sinistrae alae
illius iunges et ibi primum inchoa proelium ita ut cum
equitibus optimis et probatissimis peditibus sinistram partem
illius ad quam te iunxeris adgrediaris atque circumeas et
detrudendo atque supercurrendo ad hostium terga peruenias
quod si semel aduersarios exinde pellere coeperis accedentibus
tuis indubitatam uictoriam consequeris et pars exercitus tui quam
ab hoste submoueris secura durabit ad similitudinem autem a
litterae uel libellae fabrilis acies in hoc dimicandi genere
componuntur quod si tibi prior aduersarius fecerit illos
quos post aciem supernumerarios diximus debere poni tam equites
quam pedites ad sinistrum tuum colliges cornum et sic
aduersario resistes magnis uiribus ne arte pellaris
 tertia depugnatio est similis secundae sed in hoc deterior
quod a sinistro cornu tuo cum illius incipis dextro confligere
nam quasi mancus impetus est eorum et aperte cum difficultate
adgrediuntur hostes qui in sinistro dimicant cornu quod
apertius explanabo si quando alam sinistram longe habueris
meliorem tunc ei fortissimos equites peditesque coniunge et in
congressu ipsam primam applica ad alam hostium dextram et
quantum potes aduersarii dextram partem pellere et circumire
festina tuam autem aliam exercitus partem in qua deteriores
bellatores habere te nosti a sinistra illius longissime separa
ne uel gladiis inuadatur uel ad eam tela perueniant in hoc
genere cauendum est ne inimicorum cuneis transuersa tua acies
elidatur hoc autem modo uno casu utiliter pugnabitur si
aduersarius infirmiorem dextrum cornum habuerit et tu longe
fortiorem sinistrum
 quarta depugnatio talis est cum ordinaueris aciem ante
quadringentos uel quingentos passus quam ad hostem peruenias non
sperante eo subito ambas alas tuas incitare te conuenit ut ex
utroque cornu inprouisos hostes uertas in fugam et celerius
uictoriam consequaris sed hoc genus certaminis licet cito
superet si exercitatos fortissimosque produxerit tamen
periculosum est quia mediam aciem suam qui sic dimicat nudare
compellitur et in duas partes exercitum separare et si primo
impetu uictus non fuerit inimicus habet occasionem qua inuadat
et diuisa cornua et mediam aciem destitutam
 quinta depugnatio est quartae similis sed hoc unum amplius
habet quod leuem armaturam et sagittarios ante primam aciem
ponit ut illis resistentibus non possit inrumpi nam sic de
dextro cornu suo illius sinistrum et de sinistro cornu suo illius
dextrum adgreditur quod si fugare potuerit statim uincit sin
minus media acies ipsius non laborat quia a leui armatura
sagittariisque defenditur
 sexta depugnatio optima est prope similis secundae qua
utuntur qui de numero suorum et de uirtute desperant et si bene
ordinauerint quamuis cum paucioribus semper uictoriam
consequuntur nam cum instructa acies ad hostes accedit
dextram alam tuam sinistrae alae hostium iunge et ibi per equites
probatissimos et uelocissimos pedites incipe proelium
reliquam autem partem exercitus tui longissime ab aduersariorum
acie remoue et in directum porrige quasi uerum nam cum sinistram
partem illius et a lateribus et a tergo coeperis caedere sine
dubio uertis in fugam aduersarius autem nec de dextra parte
sua nec de media acie potest suis laborantibus subuenire quia
acies tua extenditur et tota se porrigit ad similitudinem i
litterae longissimeque recedit ab hostibus quo genere in
itineribus saepe confligitur
 septima depugnatio est quae loci beneficio adiuuat
dimicantem in hac quoque et cum paucioribus et cum minus
fortibus poteris aduersarium sustinere hoc est si montem aut
mare aut flumen aut lacum aut ciuitatem aut paludes aut abrupta
in una parte habeas ex qua hostis non possit accedere reliquum
exercitum tuum directa acie ordines sed in illa ala quae
munitionem non habet omnes equites et ferentarios ponas tunc
securus pro tuo arbitrio cum hoste confligis quia ab una parte
loci natura te munit ab alia duplex prope ponitur equitatus
 illud tamen obseruandum est quo nihil melius inuenitur ut
siue de dextro cornu solo pugnare uolueris ibi fortissimos
ponas siue de sinistro ibi strenuissimos colloces siue in
medio cuneos facere uolueris per quos acies hostium rumpas in
cuneo exercitatissimos ordines bellatores uictoria enim per
paucos fieri consueuit tantum est ut electi a duce sapientissimo
in his locis in quibus ratio et utilitas postulat ordinentur

 xxi uiam abscedendi hostibus dandam ut deleantur facilius
fugientes  


 plerique rei militaris ignari pleniorem uictoriam credunt si
aduersarios aut locorum angustiis aut armatorum multitudine
circumdederint ut aditum non inueniant abscedendi sed clausis
ex desperatione crescit audacia et cum spei nihil est sumit
arma formido libenter cupit commori qui sine dubio scit se esse
moriturum ideoque scipionis laudata sententia est qui dixit
uiam hostibus qua fugerent muniendam nam cum abscedendi aditu
patefacto mentes omnium ad praebenda terga consenserint inulti
more pecudum trucidantur nec insequentium ullum periculum
est cum uicti quibus defendi potuerant arma conuerterint hoc
genere quanto maior fuerit tanto facilius multitudo
prosternitur neque enim ibi requirendus est numerus ubi
animus semel territus non tam tela hostium cupit declinare quam
uultum ceterum clausi licet exigui numero et infirmi
uiribus hoc ipso tamen sunt hostibus pares quia desperantes
sciunt aliud sibi licere non posse


 xxii quemadmodum ab hostibus recedatur si consilium displicet
pugnae  


 digestis omnibus quae ratio militaris experimentis et arte
seruauit unum superest edocere quemadmodum recedatur ab
hostibus nam disciplinae bellicae et exemplorum periti nusquam
maius periculum imminere testantur qui enim ante congressum
recedit ex acie et suis fiduciam minuit et inimicis addit
audaciam uerum quia hoc saepius necesse est euenire quibus
modis tuto possit fieri declarandum est
primum ut tui nesciant ideo te recedere quia declinas inire
conflictum sed credant arte aliqua se ideo reuocari ut ad
oportuniorem locum inuitetur hostis ac facilius superetur aut
certe insequentibus aduersariis secretiores collocentur
insidiae nam ad fugam parati sunt qui ducem suum sentiunt
desperare
illud quoque uitandum est ne hostes te recedere sentiant et
statim inruant propterea plerique ante pedites suos equites
posuerunt ut discurrentes aduersarios uidere non sinerent
quemadmodum pedites abscedebant item particulatim incipientes
a primis singulas acies subducebant retroque reuocabant in
gradu suo manentibus reliquis quos sensim postea cessimque ad
illos iungebant quos subduxerant primum aliquanti exploratis
itineribus nocte cum exercitu recedebant ut hostes die orta cum
intellexissent non possent comprehendere praecedentes
praeterea leuis armatura praemittebatur ad colles ad quos subito
totus reuocaretur exercitus et si hostes insequi uoluissent a
leui armatura quae ante occupauerat locum additis equitibus
fundebantur nihil enim periculosius existimant quam si
inconsulte insequentibus ab his qui in subsessa fuerint uel qui
ante se parauerint obuietur hoc tempus est quo oportune
collocantur insidiae quia aduersus fugientes maior audacia et
minor cura est necessario autem amplior securitas grauius solet
habere discrimen imparatis cibum capientibus in itinere
lassis equos suos pascentibus ac nihil tale suspicantibus
superuentus adsolent fieri quod et nobis uitandum est et
hosti in eiusmodi occasionibus pernicies inferenda hoc enim casu
oppressis nec uirtus potest nec multitudo prodesse qui in
acie publica uincitur pugna licet et ibi ars plurimum prosit
tamen ad defensionem suam potest accusare fortunam qui uero
superuentum insidias subsessas passus est culpam suam non potest
excusare quia haec euitare potuit et per speculatores idoneos
ante cognoscere
cum receditur talis fraus fieri consueuit recto itinere
pauci equites insequuntur ualida manus occulte per alia mittitur
loca ubi ad agmen inimicorum peruenerint equites temptant
leuiter atque discedunt ille credit quicquid insidiarum
fuerat praeterisse et sine cura resoluitur ad neglegentiam tunc
illa manus quae secreto itinere destinata fuerat superueniens
opprimit ignorantes
 multi cum ab hoste discedunt si per siluas ituri sunt
praemittunt qui angusta uel abrupta occupent loca ne ibidem
patiantur insidias et rursus post se praecisis arboribus uias
claudunt quas concaedes uocant ut aduersariis facultatem
adimant persequendi
 et paene utrique parti in itinere ad subsessas communis
occasio est nam qui praecedit oportunis uallibus uel siluosis
montibus post se relinquit insidias in quas cum inciderit
inimicus recurrit ipse et adiuuat suos qui uero sequitur
auersis semitis longe ante destinat expeditos et praecedentem
aduersarium arcet a transitu deceptumque a fronte et a tergo
concludit dormientibus noctu aduersariis et qui praecessit
potest regredi et qui sequitur quantumuis intersit potest
superuenire per fraudem in transfretatione fluuiorum qui
praecedit illam partem temptat opprimere quae prima transierit
dum reliqui alueo separantur qui autem sequitur festinato
itinere illos qui nondum potuerunt transire conturbat

 xxiii de camelis et catafractis equitibus  


 camelos aliquantae nationes apud ueteres in acie produxerunt
et urcilliani intra africam uel ceteri mazices hodieque
producunt sed genus animalium harenis et tolerandae siti
aptum confusas etiam in puluere uento uias absque errore dirigere
memoratur ceterum praeter nouitatem si ab insolitis uideatur
inefficax bello est
 catafracti equites propter munimina quae gerunt a uulneribus
tuti sed propter impedimentum et pondus armorum capi faciles et
laqueis frequenter obnoxii contra dispersos pedites quam
contra equites in certamine meliores tamen aut ante legiones
positi aut cum legionariis mixti quando comminus hoc est manu
ad manum pugnatur acies hostium saepe perrumpunt

 xxiiii quomodo quadrigis falcatis uel elephantis in acie possit
obsisti  


 quadrigas falcatas in bello rex antiochus et mitridates
habuerunt quae ut primo magnum intulere terrorem ita postmodum
fuere derisui nam difficile currus falcatus planum semper
inuenit campum et leui impedimento retinetur unoque afflicto aut
uulnerato equo decipitur sed maxime hac romanorum militum
arte perierunt ubi ad pugnam uentum est repente toto campo
romani tribulos abiecerunt in quos currentes quadrigae cum
incidissent deletae sunt tribulus autem est ex quattuor palis
confixum propugnaculum quod quoquo modo abieceris tribus radiis
stat et erecto quarto infestum est
 elephanti in proeliis magnitudine corporum barritus horrore
formae ipsius nouitate homines equosque conturbant hos
contra romanum exercitum primus in lucania rex pyrrus eduxit
postea hannibal in africa rex antiochus in oriente iugurtha in
numidia copiosos habuerunt aduersus quos diuersa resistendi
excogitata sunt genera nam et centurio in lucania gladio
manum quam promuscidem uocant unius abscidit et bini
catafracti equi iungebantur ad currum quibus insidentes
clibanarii sarisas hoc est longissimos contos in elephantos
dirigebant nam muniti ferro nec a sagittariis quos uehebant
beluae laedebantur et earum impetum equorum celeritate
uitabant alii contra elephantos catafractos milites
immiserunt ita ut in brachiis eorum et in cassidibus uel umeris
aculei ingentes ponerentur e ferro ne manu sua elephas
bellatorem contra se uenientem posset apprendere praecipue
tamen uelites antiqui aduersum elephantos ordinauerunt uelites
autem erant iuuenes leui armatura corpore alacri qui ex equis
optime missibilia dirigebant hi equis praetercurrentibus ad
latiores lanceas uel maiora spicula beluas occidebant sed
crescente audacia postea collecti plures milites pariter pila
hoc est missibilia in elephantos congerebant eosque uulneribus
elidebant illud additum est ut funditores cum fustibalis et
fundis rotundis lapidibus destinatis indos per quos regebantur
elephanti cum ipsis turribus affligerent atque mactarent quo
nihil tutius inuenitur praeterea uenientibus beluis quasi
inrupissent aciem spatium milites dabant quae cum in agmen
medium peruenissent circumfusis undique armatorum globis cum
magistris absque uulneribus capiebantur inlaesae
carroballistas aliquanto maioreshae enim longius et uehementius
spicula diriguntsuperpositas curriculis cum binis equis uel
mulis post aciem conuenit ordinari et cum sub ictu teli
accesserint bestiae sagittis ballistariis transfiguntur
latius tamen contra eas et firmius praefigitur ferrum ut in
magnis corporibus maiora sint uulnera aduersum elephantos
plura exempla et machinamenta rettulimus ut si quando necessitas
postulauerit sciatur quae sint tam immanibus beluis opponenda

 xxu quid fieri debeat si uel pars fugerit uel totus exercitus  


 sciendum uero est si pars exercitus uicerit et pars fugerit
minime desperandum cum in eiusmodi necessitate ducis constantia
totam sibi possit uindicare uictoriam innumerabilibus hoc
accidit bellis et pro superioribus sunt habiti qui minime
desperarunt nam in simili condicione fortior creditur quem
aduersa non frangunt prior ergo de caesis hostibus spolia
capiat quod ipsi dicunt colligat campum prior clamore ac
bucinis exultare uideatur hac fiducia ita perterrebit
inimicos ita suis fiduciam geminabit quasi uictor ex omni parte
discesserit
 quod si aliquo casu omnis in acie fundatur exercitus
perniciosa clades tamen reparationis multis fortuna non defuit
et medicina quaerenda est dux ergo prouidus sub ea cautela
publico debet marte confligere ut si quid pro uarietate bellorum
uel condicionis humanae secus acciderit absque graui detrimento
liberet uictos nam si uicini colles fuerint si post terga
munitio si ceteris abscedentibus fortissimi quique restiterint
se suosque seruabunt frequenter iam fusa acies dispersos ac
passim sequentes reparatis uiribus interemit numquam
exultantibus maius solet euenire discrimen quam cum ex subita
ferocia in formidinem commutantur sed quocumque euentu
colligendi sunt superstites bello erigendi adhortationibus
congruis et armorum instauratione refouendi tunc noui
dilectus noua quaeruntur auxilia et quod amplius prodest
captatis occasionibus in ipsos uictores per occultas insidias
impetus faciendus ac sic audacia reparanda nec oportunitas
defit cum pro felicitate superbius et incautius mentes
efferantur humanae si quis hunc casum ultimum putat cogitet
euentus omnium proeliorum inter initia contra illos magis fuisse
quibus uictoria debebatur

 xxui regulae bellorum generales  


 in omnibus proeliis expeditionis condicio talis est ut quod
tibi prodest aduersario noceat quod illum adiuuat tibi semper
officiat numquam ergo ad illius arbitrium aliquid facere uel
dissimulare debemus sed id solum agere quod nobis utile
iudicamus contra te enim esse incipit si imiteris quod fecit
ille pro se et rursum quicquid pro tua parte temptaueris contra
illum erit si uoluerit imitari
 in bello qui plus in agrariis uigilauerit plus in exercendo
milite laborauerit minus periculum sustinebit
 numquam miles in acie producendus est cuius antea experimenta
non ceperis
 aut inopia aut superuentibus aut terrore melius est hostem
domare quam proelio in quo amplius solet fortuna potestatis
habere quam uirtus
 nulla consilia meliora sunt nisi illa quae ignorauerit
aduersarius antequam facias
 occasio in bello amplius solet iuuare quam uirtus
 in sollicitandis suscipiendisque hostibus si cum fide
ueniant magna fiducia est quia aduersarium amplius frangunt
transfugae quam perempti
 melius est post aciem plura seruare praesidia quam latius
militem spargere
 difficile uincitur qui uere potest de suis et de aduersarii
copiis iudicare
 amplius iuuat uirtus quam multitudo
 amplius prodest locus saepe quam uirtus
 paucos uiros fortes natura procreat bona institutione
plures reddit industria
 exercitus labore proficit otio consenescit
 numquam ad certamen publicum produxeris militem nisi cum eum
uideris sperare uictoriam
 subita conterrent hostes usitata uilescunt
 qui dispersis suis inconsulte sequitur quam ipse acceperat
aduersario uult dare uictoriam
 qui frumentum necessariaque non praeparat uincitur sine
ferro
 qui multitudine et uirtute praecedit quadrata dimicet
fronte qui primus est modus
 qui imparem se iudicat dextro cornu suo sinistrum cornum
pellat inimici qui secundus est modus
 qui sinistram alam fortissimam habere se nouit dextram alam
hostis inuadat qui est tertius modus
 qui habet exercitatissimos milites in utroque cornu pariter
proelium debet incipere qui quartus est modus
 qui leuem armaturam optimam regit utramque alam hostis
inuadat ferentariis ante aciem constitutis qui quintus est
modus
 qui nec numero militum nec uirtute confidit si depugnaturus
est de dextra sua sinistram alam hostium pulset reliquis suis
porrectis in similitudinem ueri qui sextus est modus
 qui pauciores infirmioresque habere se nouit septimo modo ex
uno latere aut montem aut ciuitatem aut mare aut fluuium aut
aliquod debet habere subsidium
 qui confidit equitatu aptiora loca quaerat equitibus et rem
magis per equites gerat
 qui confidit pedestribus copiis aptiora loca peditibus
quaerat et rem magis per pedites gerat
 cum explorator hostium latenter oberrat in castris omnes ad
tentoria sua per diem redire iubeantur et statim deprehenditur
explorator
 quo genere depugnaturus sis nesciant hostes ne aliquibus
remediis obsistere moliantur
 cum consilium tuum cognoueris aduersariis proditum
dispositionem mutare te conuenit
 quid fieri debeat tractato cum multis quid uero facturus
sis cum paucissimis ac fidelissimis uel potius ipse tecum
 milites timor et poena in sedibus corrigit in expeditione
spes ac praemia faciunt meliores
 boni duces publico certamine numquam nisi ex occasione aut
nimia necessitate confligunt
 magna dispositio est hostem fame magis urgere quam ferro
 de equitatu sunt multa praecepta sed cum haec pars militiae
usu exercitii armorum genere equorum nobilitate profecerit ex
libris nihil arbitror colligendum cum praesens doctrina
sufficiat
 digesta sunt imperator inuicte quae nobilissimi auctores
diuersis probata temporibus per experimentorum fidem memoriae
prodiderunt ut ad peritiam sagittandi quam in serenitate
tua persa miratur ad equitandi scientiam uel decorem quae
hunnorum alanorumque natio uelit imitari si possit ad
currendi uelocitatem quam saracenus indusque non aequat ad
armaturae exercitationem cuius campidoctores uel pro parte
exempla intellexisse se gaudent regula proeliandi immo
uincendi artificium iungeretur quatenus uirtute pariter ac
dispositione mirabilis rei publicae tuae et imperatoris officium
exhiberes et militis
 iiii incipiunt capitula libri quarti  


i ciuitates aut natura aut opere debere muniri
ii non directos sed angulosos muros faciendos
iii quemadmodum muris e terra iungatur adgestus
iiii de cataractis et portis ne noceantur ab ignibus
u de fossis faciendis
ui ne sagittis hostium homines laedantur in muro
uii quibus modis prouidendum sit ne famem patiantur obsessi
uiii quae species praeparandae sint pro defensione murorum
uiiii quid faciendum sit si neruorum defuerit copia
x quid faciendum ne aquae inopiam patiantur obsessi
xi si sales defuerint
xii quid faciendum cum primo impetu uenitur ad muros
xiii enumeratio machinarum quibus muri oppugnantur
xiiii de ariete falce testudine
xu de uineis de pluteis de aggere
xui de musculis
xuii de turribus ambulatoriis
xuiii quemadmodum ambulatoria turris possit incendi
xuiiii quemadmodum altitudo muris addatur
xx quo pacto suffodiatur terra ut machina nocere nil possit
xxi de scalis sambuca exostra et tollenone
xxii de ballistis onagris scorpionibus arcuballistis fustibalis
fundis per quae tormenta defenditur murus
xxiii aduersum arietes prosunt culcitae laquei lupi columnae
grauiores
xxiiii de cuniculis per quos aut murus deponitur aut ciuitas
penetratur
xxu quid facere debeant oppidani si hostes inruperint ciuitatem
xxui quae sit adhibenda cautela ne hostes furtim occupent murum
xxuii quando oppidanis inferantur insidiae
xxuiii quid faciant obsidentes ne ab oppidanis patiantur insidias
xxuiiii quo genere tormentorum ciuitas defendatur
xxx quemadmodum mensura colligatur ad scalas uel machinas
faciendas
xxxi praecepta belli naualis
xxxii nomina iudicum qui praeerant classi
xxxiii unde appellentur liburnae
xxxiiii qua diligentia fabricentur liburnae
xxxu qua obseruatione sit caedenda materies
xxxui quo mense caedendae sint trabes
xxxuii de modo liburnarum
xxxuiii nomina uentorum et numerus
xxxuiiii quibus mensibus tutius nauigetur
xl quemadmodum tempestatum obseruanda sint signa
xli de prognosticis
xlii de aestuariis hoc est de reumate
xliii de locorum notitia siue remigibus
xliiii de telis tormentisque muralibus
xlu quemadmodum nauali bello collocentur insidiae
xlui quid fiat cum aperto marte bellum nauale committitur

 agrestem incultamque hominum in initio saeculi uitam a
communione mutorum animalium uel ferarum urbium constitutio prima
discreuit in his nomen rei publicae peperit communis
utilitas ideo potentissimae nationes ac principes consecrati
nullam maiorem gloriam putauerunt quam aut fundare nouas
ciuitates aut ab aliis conditas in nomen suum sub quadam
amplificatione transferre in quo opere clementia serenitatis
tuae optinet palmam ab illis enim uel paucae uel singulae a
pietate tua innumerabiles urbes ita iugi labore perfectae sunt ut
non tam humana manu conditae quam diuino nutu uideantur
enatae cunctos imperatores felicitate moderatione castimonia
exemplis indulgentiae studiorum amore praecedis regni
animique tui bona cernimus et tenemus quae anticipare et
superior optauit aetas et extendi in perpetuum uentura
desiderat quibus rebus tantum uniuerso orbi praestitum
gratulamur quantum uel humana mens petere uel gratia potuit
diuina conferre sed dispositionibus uestrae clementiae
quantum profecerit murorum elaborata constructio roma documentum
est quae salutem ciuium capitolinae arcis defensione seruauit ut
gloriosius postea totius orbis possideret imperium
 ad complementum igitur operis maiestatis uestrae praeceptione
suscepti rationes quibus uel nostrae ciuitates defendendae sint
uel hostium subruendae ex diuersis auctoribus in ordinem digeram
nec laboris pigebit cum omnibus profutura condantur

 i ciuitates aut natura aut opere debere muniri  


 urbes atque castella aut natura muniuntur aut manu aut
utroque quod firmius ducitur natura aut locorum edito uel
abrupto aut circumfuso mari siue paludibus uel fluminibus manu
fossis ac muro in illo naturali beneficio tutissimo eligentis
consilium in plano quaeritur fundantis industria uidemus
antiquissimas ciuitates ita in campis patentibus constitutas ut
deficiente auxilio locorum arte tamen et opere redderentur
inuictae


 ii non directos sed angulosos muros faciendos  


 ambitum muri directum ueteres ducere noluerunt ne ad ictus
arietum esset expositus sed sinuosis anfractibus iactis
fundamentis clausere urbes crebrioresque turres in ipsis angulis
reddiderunt propterea quia si quis ad murum tali ordinatione
constructum uel scalas uel machinas uoluerit admouere non solum a
fronte sed etiam a lateribus et prope a tergo uelut in sinu
circumclusus opprimitur


 iii quemadmodum muris e terra iungatur adgestus  


 murus autem ut numquam possit elidi hac ratione perficitur
interuallo uicenum pedum interposito duo intrinsecus parietes
fabricantur deinde terra quae de fossis fuerit egesta inter
illos mittitur uectibusque densatur ita ut a muro primus paries
pro rata inferior secundus longe minor ducatur ut de plano
ciuitatis ad similitudinem graduum quasi cliuo molli usque ad
propugnacula possit ascendi quia nec murus ullis potest
arietibus rumpi quem terra confirmat et quouis casu destructis
lapidibus ea quae inter parietes densata fuerat ad muri uicem
ingruentibus moles obsistit


 iiii de cataractis et portis ne noceantur ab ignibus  


 cauetur praeterea ne portae subiectis ignibus exurantur
propter quod sunt coriis ac ferro tegendae sed amplius prodest
quod inuenit antiquitas ut ante portam addatur propugnaculum in
cuius ingressu ponitur cataracta quae anulis ferreis ac funibus
pendet ut si hostes intrauerint demissa eadem extinguantur
inclusi ita tamen supra portam murus est ordinandus ut
accipiat foramina per quae de superiore parte effusa aqua
subiectum restinguat incendium


 u de fossis faciendis  


 fossae autem ante urbes latissimae altissimaeque faciendae
sunt ut nec facile possint coaequari replerique ab obsidentibus
et cum aquis coeperint redundare ab aduersario cuniculum
continuari minime patiantur nam duplici modo opus
subterraneum peragi earum altitudine et inundatione prohibetur


 ui ne sagittis hostium homines laedantur in muro  


 formidatur ne multitudo sagittariorum de propugnaculis
exterritis defensoribus appositisque scalis occupet murum
aduersum quod catafractas uel scuta in ciuitatibus debent habere
quam plurimi deinde per propugnacula duplicia saga ciliciaque
tenduntur impetumque excipiunt sagittarum neque enim facile
transeunt spicula quod cedit ac fluctuat inuentum quoque
remedium est ut de ligno crates facerent quas metallas
uocauerunt lapidibusque complerent ea arte inter bina
propugnacula constitutas ut si per scalas ascendisset hostis et
partem aliquam ipsius contigisset supra caput suum uergeret saxa


 uii quibus modis prouidendum sit ne famem patiantur obsessi  


 multa defensionum oppugnationumque sunt genera quae locis
competentibus inseremus nunc sciendum est obsidendi duas
species esse unam cum aduersarius oportunis locis praesidiis
ordinatis uel aqua prohibet inclusos uel deditionem sperat a
fame quando omnes prohibuerit commeatus hoc enim consilio
ipse otiosus ac tutus fatigat inimicum
 ad quos casus possessores quamuis leui suspicione pulsati
omnem alimoniam uictus intra muros debent studiosissime
collocare ut ipsis exuberet substantia aduersarios inopia cogat
abscedere non solum autem porcinum sed et omne animalium
genus quod inclusum seruari non potest deputari oportet ad
laridum ut adminiculo carnis frumenta sufficiant aues autem
cohortales et sine impensa in ciuitatibus nutriuntur et propter
aegrotantes sunt necessariae pabula equis praecipue
congerenda et quae adportari nequiuerint exurenda uini aceti
ceterarumque frugum uel pomorum congerendae sunt copiae nihilque
quod esui proficiat hostibus relinquendum nam ut hortorum
cura in uirdiariis domorum uel areis exerceatur utilitatis ac
uoluptatis ratio persuadet parum autem proficit plurimum
collegisse nisi ab exordio dimensione salubri per idoneos
erogatio temperetur numquam periclitati sunt fame qui
frugalitatem inter copias seruare coeperunt inbellis quoque
aetas ac sexus propter necessitatem uictus portis frequenter
exclusa est ne penuria opprimeret armatos a quibus moenia
seruabantur

 uiii quae species praeparandae sint pro defensione murorum  


 bitumen sulphur picem liquidam oleum quod incendiarium uocant
ad exurendas hostium machinas conuenit praeparari
 ad arma facienda ferrum utriusque temperaturae et carbones
seruantur in conditis ligna quoque hastilibus sagittisque
necessaria reponuntur
 saxa rotunda de fluuiis quia pro soliditate grauiora sunt et
aptiora mittentibus diligentissime colliguntur ex quibus
muri replentur et turres minima ad fundas siue fustibalos uel
manibus iacienda maiora per onagros diriguntur maxima uero
pondere formaque uolubili in propugnaculis digeruntur ut demissa
per praeceps non solum hostes obruant subeuntes sed etiam
machinamenta confringant
 rotae quoque de lignis uiridibus ingentissimae fabricantur
uel intercisi ex ualidissimis arboribus cylindri quas taleas
uocant ut sint uolubiles leuigantur quae per pronum labentia
subito impetu bellatores solent equosque deterere
 trabes quoque et tabulata uel diuersae magnitudinis clauos
ferreos esse oportet in promptu nam oppugnantium machinis per
alias machinas consueuit obsisti praecipue cum subitis operibus
addenda sit muris uel propugnaculis altitudo ne aduersariorum
mobiles turres superemineant et capiant ciuitatem

 uiiii quid faciendum sit si neruorum defuerit copia  


 neruorum quoque copiam summo studio expedit colligi quia
onagri uel ballistae ceteraque tormenta nisi funibus neruinis
intenta nil prosunt equorum tamen setae de caudis ac iubis ad
ballistas utiles asseruntur indubitatum uero est crines
feminarum in eiusmodi tormentis non minorem habere uirtutem
romanae necessitatis experimento nam in obsidione capitolii
corruptis iugi ac longa fatigatione tormentis cum neruorum copia
defecisset matronae abscisos crines uiris suis optulere
pugnantibus reparatisque machinis aduersariorum impetum
reppulerunt maluerunt enim pudicissimae feminae deformato ad
tempus capite liberae uiuere cum maritis quam hostibus integro
decore seruire
 cornua quoque uel cruda coria proficit colligi ad cataractas
tegendas aliaque machinamenta siue munimina

 x quid faciendum ne aquae inopiam patiantur obsessi  


 magna urbis utilitas est cum perennes fontes murus includit
quod si natura non praestat cuiuslibet altitudinis effodiendi
sunt putei aquarumque haustus funibus extrahendi sed interdum
sicciora sunt loca quae montibus sunt saxisque munita in quibus
superposita castella extra murum inferiores repperiunt fontium
uenas ac de propugnaculis uel turribus destinatis protegunt
telis ut aquatoribus liber praestetur accessus quod si ultra
ictum teli in cliuo tamen ciuitatis subiecta sit uena
castellum paruulum quem burgum uocant inter ciuitatem et fontem
conuenit fabricari ibique ballistas sagittariosque constitui ut
aqua defendatur ab hostibus
 praeterea in omnibus publicis aedificiis multisque priuatis
cisternae sunt diligentissime substruendae ut receptacula aquis
pluuialibus quae de tectis effluunt praestent difficile enim
eos sitis uicit qui quamuis exigua aqua ad potum tamen tantum in
obsidione sunt usi

 xi si sales defuerint  


 si maritima sit ciuitas et sales defuerint liquor ex mari
sumptus per alueos aliaque patula uasa diffunditur qui calore
solis duratur in salem quod si hostis ab unda prohibeat nam
hoc accidit harenas quas excitatum uento mare superfuderat
aliquando colligunt et dulci aqua eluunt quae sole siccata
nihilo minus mutatur in sales


 xii quid faciendum cum primo impetu uenitur ad muros  


 uiolenta autem impugnatio quando castellis uel ciuitatibus
praeparatur mutuo utrimque periculo sed maiore oppugnantium
sanguine exercentur luctuosa certamina illi enim qui muros
inuadere cupiunt terrifico apparatu expositis copiis in spem
deditionis formidinem geminant tubarum strepitu hominumque
permixto tunc quia timor magis frangit insuetos primo
impetu stupentibus oppidanis si discriminum experimenta non
norunt admotis scalis inuaditur ciuitas quod si a fidentibus
siue militaribus uiris repellatur prima congressio statim
clausis crescit audacia et iam non terrore sed uiribus et arte
confligitur


 xiii enumeratio machinarum quibus muri oppugnantur  


 admouentur enim testudines arietes falces uineae plutei
musculi turres de quibus singulis qualiter fabricentur quo
etiam pacto proelientur uel repellantur edisseram


 xiiii de ariete falce testudine  


 de materia ac tabulatis testudo contexitur quae ne exuratur
incendio coriis uel ciliciis centonibusque uestitur haec
intrinsecus accipit trabem quae aut adunco praefigitur ferro et
falx uocatur ab eo quod incurua est ut de muro extrahat lapides
aut certe caput ipsius uestitur e ferro et appellatur aries
uel quod habet durissimam frontem quae subruit muros uel quod
more arietum retrocedit ut cum impetu uehementius feriat
testudo autem a similitudine uerae testudinis uocabulum sumpsit
quia sicut illa modo reducit modo proserit caput ita
machinamentum interdum reducit trabem interdum exerit ut fortius
caedat


 xu de uineis de pluteis de aggere  


 uineas dixerunt ueteres quas nunc militari barbaricoque usu
caucias uocant e lignis leuioribus machina colligatur lata
pedibus octo alta pedibus septem longa pedibus sedecim
huius tectum munitione duplici tabulatis cratibusque
contexitur latera quoque uimine saepiuntur ne saxorum
telorumque impetu penetrentur extrinsecus autem ne immisso
concremetur incendio crudis ac recentibus coriis uel centonibus
operitur istae cum plures factae fuerint iunguntur in ordinem
sub quibus obsidentes tuti ad subruenda murorum penetrant
fundamenta
 plutei dicuntur qui ad similitudinem absidis contexuntur e
uimine et ciliciis uel coriis proteguntur ternisque rotulis
quarum una in medio duae in capitibus apponuntur in quamcumque
partem uolueris admouentur more carpenti quos obsidentes
applicant muris eorumque munitione protecti sagittis siue fundis
uel missibilibus defensores omnes de propugnaculis ciuitatis
exturbant ut scalis ascendendi facilior praestetur occasio
 agger autem ex terra lignisque extollitur contra murum de
quo tela iactantur

 xui de musculis  


 musculos dicunt minores machinas quibus protecti bellatores
sudatum auferunt ciuitatis fossatum etiam adportatis lapidibus
lignis ac terra non solum complent sed etiam solidant ut turres
ambulatoriae sine impedimento iungantur ad muros uocantur
autem a marinis beluis musculi nam quemadmodum illi cum minores
sint tamen ballenis auxilium adminiculumque iugiter exhibent
ita istae machinae breuiores uelut deputatae turribus magnis
aduentui illarum parant uiam itineraque praemuniunt


 xuii de turribus ambulatoriis  


 turres autem dicuntur machinamenta ad aedificiorum speciem ex
trabibus tabulatisque compacta et ne tantum opus hostili
concremetur incendio diligentissime ex crudis coriis uel
centonibus communita quibus pro modo altitudinis additur
latitudo nam interdum tricenos pedes per quadrum interdum
quadragenos uel quinquagenos latae sunt proceritas autem
ipsarum tanta fit ut non solum muros sed etiam turres lapideas
altitudine superent his plures rotae mechanica arte subduntur
quarum lapsu uolubili magnitudo tam ampla moueatur
 praesens autem periculum ciuitatis est si ad murum fuerit
turris admota plures enim accipit scalas et diuerso genere
conatur inrumpere nam in inferioribus habet arietem cuius
impetu destruit muros circa mediam uero partem accipit pontem
factum de duabus trabibus saeptumque de uimine quem subito
prolatum inter turrem murumque constituunt et per eum egredientes
de machina bellatores in ciuitatem transeunt et occupant
muros in superioribus autem turris illius partibus contati et
sagittarii collocantur qui defensores urbis ex alto contis
missibilibus saxisque prosternant quo facto ciuitas capitur
sine mora quid enim auxilii superest cum hi qui de murorum
altitudine sperabant repente supra se aspiciant altiorem hostium
murum

 xuiii quemadmodum ambulatoria turris possit incendi  


 huic tam manifesto discrimini multis occurritur modis
primum si confidentia uel uirtus est militaris eruptione facta
globus egreditur armatorum et ui hostibus pulsis machinamentum
illud ingens direptis coriis de lignis exurit
 quod si oppidani exire non audeant ad maiores ballistas
malleolos uel falaricas cum incendio destinant ut perruptis
coriis uel centonibus intrinsecus flamma condatur malleoli
uelut sagittae sunt et ubi adhaeserint quia ardentes ueniunt
uniuersa conflagrant falarica autem ad modum hastae ualido
praefigitur ferro inter tubum etiam et hastile sulphure resina
bitumine stuppisque conuoluitur infusa oleo quod incendiarium
uocant quae ballistae impetu destinata perrupto munimine
ardens figitur ligno turritamque machinam frequenter incendit
 depositi quoque homines funibus cum hostes dormiunt in
lanternis portant lucernas et incensis machinis rursum leuantur
in murum

 xuiiii quemadmodum altitudo muris addatur  


 praeterea partem muri ad quam machina conatur accedere
cemento atque lapidibus uel luto siue lateribus postremo
tabulatis extruendo faciunt altiorem ne defensores moenium
desuper urbi uentura possit opprimere constat autem inefficax
machinamentum reddi si inueniatur inferius
uerum obsidentes eiusmodi dolum adhibere consuerunt primo
talem extruunt turrem quae propugnaculis ciuitatis uideatur
inferior deinde secreto aliam de tabulatis intrinsecus
turriculam faciunt et cum muris fuerit machina sociata subito
funibus trocleisque de medio turricula illa producitur de qua
egredientes armati quia altior inuenitur statim capiunt
ciuitatem

 xx quo pacto suffodiatur terra ut machina nocere nil possit  


 interdum longissimas ferratasque trabes opponunt machinae
uenienti eamque a muri uicinitate propellunt
 sed cum rodiorum ciuitas oppugnaretur ab hostibus et turris
ambulatoria supra murorum altitudinem ac turrium omnium
pararetur mechanici ingenio inuentum est tale remedium per
noctem sub fundamenta muri cuniculum fodit et illum locum ad quem
die postero turris fuerat promouenda nullo hostium sentiente
egesta terra cauauit intrinsecus et cum rotis suis moles
fuisset impulsa atque ad locum qui subter cauatus fuerat
peruenisset tanto ponderi solo cedente subsedit nec iungi muris
aut moueri ulterius potuit ita et ciuitas liberata est et
machina derelicta

 xxi de scalis sambuca exostra et tollenone  


 admotis turribus funditores lapidibus sagittarii iaculis
manuballistarii uel arcuballistarii sagittis iaculatores
plumbatis ac missibilibus e muris submouent homines hoc facto
scalis appositis occupant ciuitatem sed qui scalis nituntur
frequenter periculum sustinent exemplo capanei a quo primum
scalarum oppugnatio perhibetur inuenta qui tanta ui occisus est
a thebanis ut extinctus fulmine diceretur et ideo sambuca
exostra et tollenone obsidentes in murum hostium penetrant
 sambuca dicitur a similitudine citharae nam quemadmodum in
cithara cordae sunt ita in trabe quae iuxta turrem ponitur funes
sunt qui pontem de superiore parte trocleis laxant ut descendat
ad murum statimque de turri exeunt bellatores et per eum
transeuntes moenia urbis inuadunt
 exostra dicitur pons quem superius exposuimus quia de turri
in murum repente protruditur
 tolleno dicitur quotiens una trabes in terram praealta
defigitur cui in summo uertice alia transuersa trabes longior
dimensa medietate conectitur eo libramento ut si unum caput
depresseris aliud erigatur in uno ergo capite cratibus siue
tabulatis contexitur machina in qua pauci collocantur armati
tunc per funes attracto depressoque alio capite eleuati
imponuntur in murum

 xxii de ballistis onagris scorpionibus arcuballistis fustibalis
fundis per quae tormenta defenditur murus  


 aduersum haec obsessos defendere consueuerunt ballistae
onagri scorpiones arcuballistae fustibali sagittarii fundae
ballista funibus neruinis tenditur quae quanto prolixiora
brachiola habuerit hoc est quanto maior fuerit tanto spicula
longius mittit quae si iuxta artem mechanicam temperetur et
ab exercitatis hominibus qui mensuram eius ante collegerint
dirigatur penetrat quaecumque percusserit onager autem
dirigit lapides sed pro neruorum crassitudine et magnitudine
saxorum pondera iaculatur nam quanto amplior fuerit tanto
maiora saxa fulminis more contorquet his duobus generibus
nulla tormentorum species uehementior inuenitur
 scorpiones dicebant quas nunc manuballistas uocant ideo sic
nuncupati quod paruis subtilibusque spiculis inferant mortem
fustibalos arcuballistas et fundas describere superfluum puto
quae praesens usus agnoscit
 saxis tamen grauioribus per onagrum destinatis non solum equi
eliduntur et homines sed etiam hostium machinamenta franguntur

 xxiii aduersum arietes prosunt culcitae laquei lupi columnae
grauiores  


 aduersum arietes etiam uel falces sunt plura remedia
aliquanti centones et culcitas funibus calant et illis opponunt
locis quae caedit aries ut impetus machinae materia molliore
fractus non destruat murum
 alii laqueis captos arietes per multitudinem hominum de muro
in obliquum trahunt et cum ipsis testudinibus euertunt
 plures in modum forficis dentatum funibus inligant ferrum
quem lupum uocant apprehensumque arietem aut euertunt aut ita
suspendunt ut impetum non habeat feriendi
 interdum bases columnaeque marmoreae uibrato impetu iaciuntur
e muris arietesque confringunt
 quod si tanta uis fuerit ut murus arietibus perforetur et
quod saepe accidit decidat salutis una spes superest ut
destructis domibus alius intrinsecus murus addatur hostesque
intra binos parietes si penetrare temptauerint perimantur

 xxiiii de cuniculis per quos aut murus deponitur aut ciuitas
penetratur  


 aliud genus oppugnationum est subterraneum atque secretum
quod cuniculum uocant a leporibus qui cauernas sub terris
fodiunt ibique conduntur adhibita ergo multitudine ad speciem
metallorum in quibus auri argentique uenas bessorum rimatur
industria magno labore terra defoditur cauatoque specu in
exitium ciuitatis inferna quaeritur uia
 quae fraus duplicibus operatur insidiis aut enim penetrant
urbem et noctu non sentientibus oppidanis egrediuntur per
cuniculum reseratisque portis suorum agmen inducunt hostesque in
ipsis domibus perimunt ignorantes aut certe cum ad murorum
fundamenta peruenerint suffodiunt eorum maximam partem appositis
siccioribus lignis ruinamque muri tumultuario opere
suspendunt sarmenta insuper iungunt aliaque fomenta
flammarum tunc praeparatis bellatoribus operi ignis immittitur
combustisque columnis ligneis atque tabulatis muro subito
corruente inruptioni aditus reseratur

 xxu quid facere debeant oppidani si hostes inruperint ciuitatem  


 innumerabilibus declaratur exemplis saepe caesos ad
internicionem hostes qui peruaserant ciuitatem quod sine
dubio euenit si oppidani muros ac turres retinuerint uel altiora
occupauerint loca tunc enim de fenestris ac tectis omnis
aetas ac sexus inrumpentes obruit saxis aliisque generibus
telorum quod ne sustineant obsidentes portas ciuitatis
aperire consuerunt ut resistere desinant fugiendi potestate
concessa necessitas enim quaedam uirtutis est desperatio
in hoc casu unum oppidanis auxilium est siue per diem siue per
noctem hostis intrauerit ut muros turresque teneant ac loca
superiora conscendant hostesque per uicos et plateas undique
obruant dimicantes


 xxui quae sit adhibenda cautela ne hostes furtim occupent murum  


 frequenter dolum excogitant obsidentes ac simulata
desperatione longius abeunt sed ubi post metum murorum
uigiliis derelictis requieuerit incauta securitas tenebrarum ac
noctis occasione captata cum scalis clanculo ueniunt murosque
conscendunt
 propter quod maior est adhibenda custodia cum hostis
abscesserit et in ipsis muris ac turribus tuguriola collocanda in
quibus uigiles hibernis mensibus ab imbri uel frigore aestiuis
defendantur a sole
 illud quoque usus inuenit ut acerrimos ac sagacissimos canes
in turribus nutriant qui aduentum hostium odore praesentiant
latratuque testentur
 anseres quoque non minore sollertia nocturnos superuentus
clamoribus indicant nam ingressi capitolinam arcem galli romanum
nomen eruerant nisi clamore anserum excitatus mallius
restitisset mira diligentia siue fortuna uiros qui uniuersum
orbem erant missuri sub iugum auis una seruauit

 xxuii quando oppidanis inferantur insidiae  


 non solum in obsidionibus sed in uniuerso genere bellorum
supra omnia ducitur hostium consuetudinem explorare diligenter ac
nosse oportunitas enim insidiarum aliter non potest inueniri
nisi scias quibus horis aduersarius a laboris intentione
discedat quibus reddatur incautior interdum medio die
interdum ad uesperum saepe nocte aliquando eo tempore quo
sumitur cibus cum utriusque partis milites ad requiem aut ad
curanda corpora disperguntur
 quod in ciuitate cum coeperit fieri obsidentes astu se a
proelio subtrahunt et aduersariorum neglegentiae licentiam
tribuunt quae ipsa inpunitate cum creuerit repente admotis
machinis uel appositis scalis occupant ciuitatem
 et ideo in muris saxa ceteraque tormenta ponuntur in promptu
ut cognitis insidiis accurrentes ad manum habeant quod supra
caput hostium euoluant atque iaculentur

 xxuiii quid faciant obsidentes ne ab oppidanis patiantur insidias  


 cum neglegentia interuenerit paribus insidiis subiacent
obsidentes nam siue cibo siue somno fuerint occupati siue
otio aut aliqua necessitate dispersi tunc oppidani repente
prorumpunt ignorantes perimunt arietes machinas ipsosque
aggeres ignibus concremant omniaque in perniciem suam fabricata
opera subuertunt
 propter quod obsidentes ultra ictum teli fossam faciunt
eamque non solum uallo et sudibus sed etiam turriculis instruunt
ut erumpentibus ex ciuitate possint obsistere quod opus
loriculam uocant saepe cum obsidio describitur inuenitur in
historiis loricula urbem esse circumdatam

 xxuiiii quo genere tormentorum ciuitas defendatur  


 sed ex alto destinata missibilia siue plumbatae uel lanceae
uerruta uel spicula in subiectos uehementius cadunt sagittae
quoque arcubus missae et saxa manibus fundis siue fustibalis
directa quanto de excelsiore loco exeunt tanto longius
penetrant ballistae uero et onagri si a peritis
diligentissime temperentur uniuersa praecedunt a quibus nec
uirtus ulla nec munimina possunt defendere bellatores nam
more fulminis quicquid percusserint aut dissoluere aut inrumpere
consueuerunt


 xxx quemadmodum mensura colligatur ad scalas uel machinas
faciendas  


 ad capiendos muros scalae uel machinae plurimum ualent si ea
magnitudine compactae fuerint ut altitudinem exsuperent
ciuitatis mensura autem colligitur duplici modo aut enim
linum tenue et expeditum uno capite nectitur in sagitta quae cum
ad muri fastigia directa peruenerit ex mensura lini murorum
altitudo deprenditur aut certe cum sol obliquus umbram
turrium murorumque iaculatur in terram tunc ignorantibus
aduersariis umbrae illius spatium mensuratur itemque decempeda
figitur et umbra ipsius similiter mensuratur quo collecto
nemo dubitat ex umbra decempedae inueniri altitudinem ciuitatis
cum sciatur quanta altitudo quantum umbrae mittat in longum
 quae ad oppugnandas uel defendendas urbes auctores bellicarum
artium prodiderunt uel quae recentium necessitatum usus inuenit
pro publica ut arbitror utilitate digessi illud iterum iterumque
commonens ut sollertissime caueatur ne quando aut potus inopia
emergat aut cibi quibus malis nulla arte succurritur ideoque
intra muros tanto plura condenda sunt quanto scitur clausurae
tempus in obsidentum potestate consistere

 xxxi praecepta belli naualis  


 praecepto maiestatis tuae imperator inuicte terrestris
proelii rationibus absolutis naualis belli residua ut opinor
est portio de cuius artibus ideo pauciora dicenda sunt quia iam
dudum pacato mari cum barbaris nationibus agitur terrestre
certamen
 romanus autem populus pro decore et utilitate magnitudinis
suae non propter necessitatem tumultus alicuius classem parabat
ex tempore sed ne quando necessitatem sustineret semper habuit
praeparatam nemo enim bello lacessere aut facere audet
iniuriam ei regno uel populo quem expeditum et promptum ad
resistendum uindicandumque cognoscit apud misenum igitur et
rauennam singulae legiones cum classibus stabant ne longius a
tutela urbis abscederent et cum ratio postulasset sine mora sine
circuitu ad omnes mundi partes nauigio peruenirent nam
misenatium classis galliam hispanias mauritaniam africam aegyptum
sardiniam atque siciliam habebat in proximo classis autem
rauennatium epiros macedoniam achaiam propontidem pontum orientem
cretam cyprum petere directa nauigatione consueuerat quia in
rebus bellicis celeritas amplius solet prodesse quam uirtus

 xxxii nomina iudicum qui praeerant classi  


 liburnis autem quae in campania stabant praefectus classis
misenatium praeerat eas uero quae ionio mari locatae fuerant
praefectus classis rauennatium retinebat sub quibus erant deni
tribuni per cohortes singulas constituti singulae autem
liburnae singulos nauarchos id est quasi nauicularios habebant
qui excepti ceteris nautarum officiis gubernatoribus atque
remigibus et militibus exercendis cotidianam curam et iugem
exhibebant industriam


 xxxiii unde appellentur liburnae  


 diuersae autem prouinciae quibusdam temporibus mari plurimum
potuerunt et ideo diuersa genera nauium fuerunt sed augusto
dimicante actiaco proelio cum liburnorum auxiliis praecipue
uictus fuisset antonius experimento tanti certaminis patuit
liburnorum naues ceteris aptiores ergo similitudine et nomine
usurpato ad earundem instar classem romani principes
texuerunt liburnia namque dalmatiae pars est diadertinae
subiacens ciuitati cuius exemplo nunc naues bellicae fabricantur
et appellantur liburnae


 xxxiiii qua diligentia fabricentur liburnae  


 sed cum in domibus substruendis harenae uel lapidum qualitas
requiratur tanto magis in fabricandis nauibus diligenter cuncta
quaerenda sunt quia maius periculum est nauem uitiosam esse quam
domum ex cupresso igitur et pinu domestica siue siluestri et
abiete praecipue liburna contexitur utilius aereis clauis quam
ferreis configenda quamlibet enim grauior aliquanto uideatur
expensa tamen quia amplius durat lucrum probatur afferre nam
ferreos clauos tempore et humore celeriter rubigo consumit aerei
autem etiam in fluctibus propriam substantiam seruant


 xxxu qua obseruatione sit caedenda materies  


 obseruandum praecipue ut a quinta decima luna usque ad
uicesimam secundam arbores praecidantur ex quibus liburnae
contexendae sunt his enim tantum octo diebus caesa materies
immunis seruatur a carie reliquis autem diebus praecisa etiam
eodem anno interna uermium labe exesa in puluerem uertitur
quod ars ipsa et omnium architectorum cotidianus usus edocuit et
contemplatione ipsius religionis agnoscimus quam pro aeternitate
his tantum diebus placuit celebrari


 xxxui quo mense caedendae sint trabes  


 caeduntur autem trabes utiliter post solstitium aestiuum id
est per mensem iulium et augustum et per autumnale aequinoctium
id est usque in kalendas ianuarias his namque mensibus
arescente humore sicciora et ideo fortiora sunt ligna
 illud etiam cauendum ne continuo ut deiectae fuerint trabes
secentur uel statim ut sectae fuerint mittantur in nauem
siquidem et adhuc solidae arbores et iam diuisae per tabulas
duplices ad maiorem siccitatem mereantur inducias nam quae
uirides compinguntur cum natiuum humorem exsudauerint
contrahuntur et rimas faciunt latiores quo nihil est
periculosius nauigantibus quam hiare tabulata

 xxxuii de modo liburnarum  


 quod ad magnitudinem pertinet minimae liburnae remorum
habent singulos ordines paulo maiores binos idoneae mensurae
ternos uel quaternos interdum quinos sortiuntur remigum
gradus nec hoc cuiquam enorme uideatur cum in actiaco
proelio longe maiora referantur concurrisse nauigia ut senorum
etiam uel ultra ordinum fuerint
 scafae tamen maioribus liburnis exploratoriae sociantur quae
uicenos prope remiges in singulis partibus habent quas
brittanni picatos uocant per has et superuentus fieri et
commeatus aduersariorum nauium aliquando intercipi assolet et
speculandi studio aduentus earum uel consilium deprehendi ne
tamen exploratoriae naues candore prodantur colore ueneto qui
marinis est fluctibus similis uela tinguntur et funes cera
etiam qua unguere solent naues inficitur nautaeque uel
milites uenetam uestem induunt ut non solum per noctem sed etiam
per diem facilius lateant explorantes

 xxxuiii nomina uentorum et numerus  


 qui cum exercitu armatis classibus uehitur turbinum signa
debet ante praenoscere procellis namque et fluctibus liburnae
grauius quam ui hostium saepe perierunt in qua parte naturalis
philosophiae tota est adhibenda sollertia quia uentorum
tempestatumque caelesti ratione natura colligitur et pro
acerbitate pelagi sicut prouidos cautela tutatur ita
neglegentes extinguit incuria
 igitur uentorum numerum atque uocabula ars nauigandi primum
debet inspicere ueteres autem iuxta positionem cardinum
tantum quattuor uentos principales a singulis caeli partibus
flare credebant sed experimentum posterioris aetatis duodecim
comprehendit horum uocabula ad summouendam dubitationem non
solum graeca sed etiam latina protulimus ita ut uentis
principalibus declaratis eos qui ipsis dextra laeuaque coniuncti
sunt indicemus
 a uerno itaque solstitio id est ab orientali cardine
sumemus exordium ex quo uentus oritur apheliotes id est
subsolanus huic a dextra iungitur caecias siue euroborus a
sinistra eurus siue uulturnus meridianum autem cardinem possidet
notus id est auster huic a dextra iungitur leuconotus hoc
est albus notus a sinistra libonotus id est corus
occidentalem uero cardinem tenet zephyrus id est
subuespertinus huic a dextra iungitur lips siue africus a
sinistra iapyx siue fauonius septentrionalem uero cardinem
sortitus est aparcias siue septentrio cui adhaeret a dextra
thrascias siue circius a sinistra boreas id est aquilo
 hi saepe singuli interdum duo magnis autem tempestatibus
et tres pariter flare consuerunt horum impetu maria quae
sua sponte tranquilla sunt et quieta undis exaestuantibus
saeuiunt horum flatu pro natura temporum uel locorum ex
procellis serenitas redditur et rursum in procellas serena
mutantur
 nam secundo spiramine optatos classis inuenit portus
aduerso stare uel regredi aut discrimen sustinere
compellitur et ideo difficile naufragium pertulit qui
uentorum rationem diligenter inspexit

 xxxuiiii quibus mensibus tutius nauigetur  


 sequitur mensum dierumque tractatus neque enim integro anno
uis atque acerbitas maris patitur nauigantes sed quidam menses
aptissimi quidam dubii reliqui classibus intractabiles sunt
lege naturaepachnitaedecurso id est post ortum pleiadum a
die ui kal iun usque in arcturi ortum id est in diem
xuiii kal oct secura nauigatio creditur quia aestatis
beneficio uentorum acerbitas mitigatur
 post hoc tempus usque in iii id nou incerta nauigatio est
et discrimini propior propterea quia post id sept oritur
arcturus uehementissimum sidus et uiii kal oct
aequinoctialis euenit acerba tempestas circa non uero oct aedi
pluuiales u id easdem taurus
 nouembri autem mense crebris tempestatibus nauigia conturbat
uergiliarum hiemalis occasus ex die igitur iii id nou
usque in diem ui id mart maria clauduntur nam lux minima
noxque prolixa nubium densitas aeris obscuritas uentorum imbri
uel niuibus geminata saeuitia non solum classes a pelago sed
etiam commeantes a terrestri itinere deturbat
 post natalem uero ut ita dicam nauigationis qui sollemni
certamine publicoque spectaculo multarum urbium celebratur
plurimorum siderum ipsiusque temporis ratione usque in id mai
periculose maria temptantur non quo negotiatorum cesset
industria sed quia maior adhibenda cautela est quando exercitus
nauigat cum liburnis quam cum priuatarum mercium festinat
audacia

 xl quemadmodum tempestatum obseruanda sint signa  


 praeterea aliorum ortus occasusque siderum tempestates
uehementissimas commouent in quibus licet certi dies auctorum
attestatione signentur tamen quia diuersis casibus aliquanta
mutantur et quod confitendum est caelestes causas humana
condicio ad plenum nosse prohibetur ideo nauticae obseruationis
curam trifariam diuidunt aut enim circa diem statutum aut
ante uel postea tempestates fieri compertum est unde
praecedentes prochimazon nascentes die sollemni chimazon
subsequentes metachimazon graeco uocabulo nuncuparunt sed
omnia enumerare nominatim aut ineptum uidetur aut longum cum
auctores plurimi non solum mensum sed etiam dierum rationem
diligenter expresserint
 transitus quoque siderum quos planetas uocant cum
praescripto cursu dei arbitrio creatoris suscipiunt signa uel
deserunt frequenter assolent serena turbare
 interluniorum autem dies tempestatibus plenos et nauigantibus
quam maxime metuendos non solum peritiae ratio sed etiam uulgi
usus intellegit

 xli de prognosticis  


 multis quoque signis et de tranquillo procellae et de
tempestatibus tranquilla produntur quae uelut in speculo lunae
orbis ostendit rubicundus color uentos caeruleus indicat
pluuias ex utroque commixtus nimbos et furentes procellas
laetus orbis ac lucidus serenitatem nauigiis repromittit quam
gestat in uultu praecipue si quarto ortu neque obtusis cornibus
mutila neque infuso fuerit humore fuscata
 sol quoque exoriens uel diem condens interest utrum
aequalibus gaudeat radiis an obiecta nube uarietur utrum solito
splendore fulgidus an uentis urgentibus igneus niue pallidus uel
pluuia sit impendente maculosus
 aer uero et mare ipsum nubiumque magnitudo uel species
sollicitos instruit nautas
 aliquanta ab auibus aliquanta significantur a piscibus quae
uergilius in georgicis diuino paene comprehendit ingenio et
uarro in libris naualibus diligenter excoluit
 haec gubernatores se scire profitentur sed eatenus quatenus
eos peritiae usus instituit non altior doctrina formauit

 xlii de aestuariis hoc est de reumate  


 elementum pelagi tertia pars mundi est quae praeter uentorum
flatum suo quoque spiramine motuque uegetatur nam certis
horis diebus pariter ac noctibus aestu quodam quod reuma
uocant ultro citroque percurrit et more torrentium fluminum nunc
exundat in terras nunc refluit in altitudinem suam haec
reciprocantis meatus ambiguitas cursum nauium secunda adiuuat
retardat aduersa quae dimicaturo magna sunt cautione
uitanda neque enim auxilio remorum reumatis impetus uincitur
cui interdum cedit et uentus et quoniam in diuersis
regionibus diuerso lunae crescentis minuentisque statu certis
horis ista uariantur ideo proelium nauale gesturus consuetudinem
pelagi uel loci ante congressum debet agnoscere


 xliii de locorum notitia siue remigibus  


 nauticorum gubernatorumque sollertia est loca in quibus
nauigatur portusque cognoscere ut infesta prominentibus uel
latentibus scopulis uadosa ac sicca uitentur tanto enim
securitas maior est quanto mare altius fuerit in nauarchis
diligentia in gubernatoribus peritia in remigibus uirtus
eligitur propterea quia naualis pugna tranquillo committitur
mari liburnarumque moles non uentorum flatibus sed remorum
pulsu aduersarios percutit rostris eorumque rursum impetus uitat
in quo opere lacerti remigum et ars clauum regentis magistri
uictoriam praestat


 xliiii de telis tormentisque muralibus  


 multa quidem armorum genera proelium terrestre desiderat sed
nauale certamen non solum plures armorum species uerum etiam
machinas et tormenta flagitat tamquam in muris dimicetur et
turribus quid enim crudelius congressione nauali ubi et
aquis homines perimuntur et flammis
 praecipua ergo esse debet tegminum cura ut catafracti uel
loricati galeati etiam et ocreis muniti sint milites de
onere namque armorum nemo potest conqueri qui stans pugnat in
nauibus scuta quoque ualidiora propter ictus lapidum et ampliora
sumuntur
 praeter falces et arpagones aliaque naualia genera telorum
sagittis missibilibus fundis fustibalis plumbatis onagris
ballistis scorpionibus iacula inuicem diriguntur et saxa et
quod est grauius qui de uirtute praesumunt admotis liburnis
iniectisque pontibus in aduersariorum transeunt naues ibique
gladiis manu ad manum ut dicitur comminus dimicant in
maioribus etiam liburnis propugnacula turresque constituunt ut
tamquam de muro ita de excelsioribus tabulatis facilius uulnerent
uel perimant inimicos oleo incendiario stuppa sulphure
bitumine obuolutae et ardentes sagittae per ballistas in
hosticarum nauium alueos infiguntur unctasque cera et pice et
resina tabulas tot fomentis ignium repente succendunt alii
ferro interimuntur et saxo alii ardere coguntur in fluctibus
inter tanta tamen mortium genera qui acerrimus casus est
absumenda piscibus insepulta sunt corpora

 xlu quemadmodum nauali bello collocentur insidiae  


 ad instar autem terrestris proelii superuentus fiunt
ignorantibus nauticis uel circa oportunas insularum angustias
collocantur insidiae idque agitur ut imparati facilius
deleantur si longo remigio fatigati sunt hostium nautae si
uento urgentur aduerso si pro nostris est reuma si nihil
suspicantes dormiunt inimici si statio quam tenent exitum non
habet si dimicandi optata euenit occasio fortunae beneficiis
iungendae sunt manus et ex oportunitate proelium conserendum
 quod si cautela hostium euitatis insidiis publico marte
confligat tunc liburnarum instruendae sunt acies non directae ut
in campis sed incuruae ad similitudinem lunae ita ut productis
cornibus acies media sinuetur ut si aduersarii perrumpere
temptauerint ipsa ordinatione circumdati deprimantur in
cornibus autem praecipuum robur et liburnarum collocatur et
militum

 xlui quid fiat cum aperto marte bellum nauale committitur  


 praeterea utile est ut alto et libero mari tua semper classis
utatur inimicorum uero pellatur ad litus quia pugnandi impetum
perdunt qui detruduntur in terras in eiusmodi certamine tria
armamentorum genera plurimum ad uictoriam prodesse compertum
est asseres falces bipinnes
 asser dicitur cum trabes subtilis ac longa ad similitudinem
antemnae pendet in malo utroque capite ferrato hunc siue a
dextra siue a sinistra parte aduersariorum se iunxerint naues
pro uice arietis ui impellunt qui bellatores hostium siue nautas
sine dubio prosternit ac perimit ipsamque nauem saepius
perforat
 falx autem dicitur acutissimum ferrum curuatum ad
similitudinem falcis quod contis longioribus inditum calatorios
funes quibus antemna suspenditur repente praecidit collapsisque
uelis liburnam pigriorem et inutilem reddit
 bipinnis est securis habens ex utraque parte latissimum et
acutissimum ferrum per has in medio ardore pugnandi
peritissimi nautae uel milites cum minoribus scafulis secreto
incidunt funes quibus aduersariorum ligata sunt gubernacula
quo facto statim capitur tamquam inermis et debilis nauis quid
enim salutis superest ei quae amiserit clauum
 de lusoriis quae in danubio agrarias cotidianis tutantur
excubiis reticendum puto quia artis amplius in his frequentior
usus inuenit quam uetus doctrina monstrauerat
