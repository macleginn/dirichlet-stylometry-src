

 i laudatio in ualentinianum seniorem augustum prior  

  liem totius orbis estis indigenae alibi fructum lucis
alibi usum laboris indepti an non ipsam quoque africam iure
patriam tuam dixerim quae te prima in contubernio parentis
edocuit qualis princeps esse deberes nec umquam te existimes
aliis militasse futurus augustus sibi quaesiuit quidquid ante
defendit seruauit tenera aetas quod regeret matura felicitas
ibi primum tolerans solis et pulueris esse didicisti cuius dudum
cunabula illyriae niues texerant qui caesam glaciem paulo ante
potaueras is ueluti ad alia elementa translatus arentis libyae
sitim patientia temperabas prorsus quasi ad ipsius mundi
gubernacula designatus mutando uarias caeli plagas usum tibi
omnium cardinum uindicasti merito non potest hodie obesse
prouinciis tam longa absentia tua quas tuetur prima notitia
similis est princeps deo pariter uniuersa cernenti qui cunctas
partes nouit imperii

 si litteras inquit tullius graecas athenis non lilybaei
latinas romae non in sicilia didicisses uidelicet ex locorum
ingeniis adprobans ea nescire caecilium quae eum dicit ubi
innata non erant adsecutum sola est enim disciplinarum magistra
natura regionum tibi ardores gaetuliae aestiuam consuetudinem
tibi illyriae pruinae brumalis horroris tolerantiam tradiderunt
genitus in frigoribus educatus in solibus ante fortunae munera
totius mundi exempla sumpsisti quare seu in aethiopas atque
indos contra externum militem solo calore munitos felicia signa
contuleris frustra ad aestuantes recessus ac torrida astra
confugient  cito enim terrarum talium dominus eris qui uim
siderum non timebis   seu in scythiae regna frigentia tanainque
glacialem fines ponticos proferre censueris ibi quoque naturam
patriae recognoscens fugaces incolas per dorsa fluminum
consequeris uicisti experientiam singulorum qui habes omnium
priuatae hoc industriae tuae debes quod te dignum reddidit
principatu cum tantum munus acceperis ut nihil tibi possit
adici tantum meriti praetulisti ut nullum praemium tibi debeat
inputari

 meruisti quondam inclute gratiane meruisti ut de te sacra
germina pullularent ut esses seminarium principatus ut fieres
uena regalis erudisti liberos parentes omnium mox futuros in
quos tantum frugis bonae institutio priuata congessit ut fortuna
hodie clarior nil requirat hinc factum est quod primaeuum
nepotem castrensia decreta legerunt cum familiae uestrae natura
permitteret ut cautela patris in puero nil timeret cur tardaret
aetas quem tot exempla generis adserebant praeiudicata bona in
examen uocare

  aut licentia poetarum dearum aliquam dixerim destrictos
a uitalibus tuis detorsisse mucrones neque te quadrigis
pernicibus diua aurigante simulabo subtractum nec cauae nubis
infusa circa te narrabo uelamina sint haec figmenta carminum
nos habemus exempla factorum haesit ante te maestior rebellis
instinctus et si mihi credis auguste tibi magis quam sibi
timuere dementes nec ignorabant hoc ipso crimen suum posse
cumulari quod solum principis socerum dignum caede crediderant
iam nec furoris nomine et defensione purgandi qui ab alterius
nece consilio temperabant

 credamus historiis minora iactantibus quae ferunt gaium
marium pressum labe fortunae obiectu quodam prioris euasisse
reuerentiae cum secundis inquiunt rebus eius in aduersa
mutatis uirum toto orbe uictorem minturnensis carcer includeret
percussoris ictum qui iussus inruperat maiestate suspendit
quae ei sola restabat stetit pro sene uetus gloria nec ualuit
carnifex inpia manu ferire quem necesse habebat agnoscere quae
rogo sunt maiora miracula ministrum irascentis inhibere an
ipsos qui irascuntur obtundere unus cui parcit ignoscit multi
metuunt quem tuentur iuuenem terror excusat senem miseratio in
illo recolebatur in te sperabatur imperium non sunt paria
exempli utriusque momenta mario adhuc supererat fulgor occidui
sideris in te iam radiabat flamma nascentis

 ecquis est motus animorum uel ordo uiuendi qui pro
uicissitudine temporum et mutatione causarum non aliquando uaria
iactatione quatiatur fuerit aliquis in pace iucundus sed idem
rebus trepidis parum felix hunc timuerint factiosi sed
despectui habuere concordes hunc uiolandum nemo credidit non
tamen etiam sublimandum aliquis aestimauit illi honorem regium
decreuit exercitus sed idem latuit ante priuatus te unum timent
rebelles eligunt iudicantes quem nemo audax in furore
contempsit nemo consultus in honore praeteriit quid interest
saeuiat miles an sapiat ubi ira est tu solus euadis ubi
consilium est tu solus eligeris

 urgeor auguste uenerabilis ut mihi tamquam aliquod lumen
astrorum post priuatas exuuias iam purpuratus in oratione
nascaris sentio diuinae lucis adflatum ut ferme adsolet cum
iubar emicat et mundi splendor aperitur aut cum solis emergente
purpura ruborem ducit aurora tandem rogatus exorere sideri nouo
similis quod in rediuiua diei erumpentis officia perfusum sacris
undis adtollit oceanus procedat imperii candidatus insignis
suis armis ante quam publicis nam semper enituit qui electioni
omnium solus occurrit galea diademate sceptris pila mutentur
auri praemium ferri labore meruisti haec in te mutari sola
potuerunt nam quod spectat ad mores unum hoc tibi fortuna
addidit ut plura curares

 excesserat diuus iouianus e terris ac se inprouiso fine
subtraxerat maestum omnium repente iustitium nec ulla ut
adsolet murmura factionum cessabat ambitus quia dignus
extabat ecquis miratur non ilico in te conuersa suffragia nulla
causa properandi est ubi non est suspecta dilatio et saepe
minuit boni facti laudem quisquis ei obesse existimat tarditatem
ergo seruatus es iudicio multitudinis ne quis te muttiret
praeiudicium captasse paucorum nihil circa honorem tuum sibi
adsumit euentus ab his imperator electus es qui deliberarunt
agimus gratias consilio longiori sic de te diu tractatus est
habitus ut palam constet quod dignior non sit inuentus

 et iam concilii dies certus instabat aderat exercitus ex omni
robore romanae pubis electus digna plane comitia tanti imperii
principatu decernebant liberi cui deberent esse subiecti tibi
habe uetustas redemptas saepe centurias et gratiosas quiritium
classes et tribus plerumque uenales negotia mandare nesciunt
otiosi emeritum bellis uirum castrensis senatus adsciuit noti
testimonio ignoti suffragio prouehuntur ubi hic equinus
hinnitus persici quondam lector imperii et adfectata ad regnum
uia libidine pecudis concubitum gestientis qualis ille dominus
fuit de quo inprudens animal iudicauit remoue hinc prisca
miracula et theatralibus praestigiis digna conmenta armati
censeant cui potissimum regenda arma credantur ars est boni
militis ducem nosse deligere merito nunc quoque certatim in
omnibus parent libenter obtemperant neque enim tantum imperio
tuo sed etiam iudicio suo militant

 uellem nunc tecum ciuica expostulare pietate cur in medium
inuitus existi cur diu obluctatus cur sero mollitus es an et
hoc maiestati tuae debebatur ut semper inuictus in accipiendo
tantum imperio uincereris periclitati sumus ne te superiorem
faceret excusatio maiore beneficio praestitisti coactus adsensum
quam adeptus es probatus imperium quae res inuitamento omnibus
fuit nam res publica uehementius delectatur inuitis nemo plus
dignitati tuae adfuit quam qui non paruit uoluntati stabat ante
nobilem candidatum aula uiduata erat quidem uerecundiae tuae ut
repugnares sed non minus deuotionis ut cederes prodest
nonnumquam militaris inprobitas hodie bo

  incredibili prouidentia utrumque complexus ne aut in
uno spes staret imperii aut in duobus esset causa certandi huc
accedit quod cum duo sint in imperio gradus ilico in germanum
et pariter contulisti quod noueras bis posse praestari adeo ne
gratiam quidem captas ut a perfectis beneficiis semper incipias
exigui animi uices munerum partiuntur tua liberalitas desideriis
nil reliquit maximeque in imperatore faciundo magnitudinem
regiae largitatis minui credidisti si cum insperata concederes
adhuc speranda differres ergo augustum pari iure confirmans
curasti ne umquam tibi suspectus esset cui non reliquisti quod
ultra optare deberet

 hinc plerique principum quos secundos creauerant quasi
aemulos mox timebant urget enim potissimos expectatio proximorum
semperque similis inuidenti est cui superest quod requirat nec
istud nimium gratiosa aut populari festinatione fecisti iamdudum
cuncta expertus in fratre quae diu explorantur in caesare
dubitaretur de iudicio tuo nisi ab inmodicis inchoasses statim
perspeximus qualem principem legeres postquam cognouimus quod
nihil tibi quasi sollicitus reseruares

 si qua inter cognatas caelitum potestates huiusmodi esset
aequatio paribus cum sole luminibus globus sororis arderet nec
radiis fratris obnoxia precarium raperet luna fulgorem iisdem
curriculis utrumque sidus emergeret pari exortu diem germana
renouaret per easdem caeli lineas laberetur nec menstruo pigra
discursu aut in renascendo uarias mutaret ecfigies aut in
senescendo paruas pateretur aetates ecce formam beneficii tui
astra nesciunt aemulari illis nihil est in mundana luce
consimile uobis totum est in orbe commune

 nondum adulta rerum a te gestarum profano monumenta et iam
cedo primitiis faciam quod usuuenire nobis in prolixo itinere
solet ubi qui ad destinata properant non omnes obuios
consalutant ergo in duas curas diuidis orbis excubias inuictum
fratrem relinquis orienti ipse supra inpacati rheni semibarbaras
ripas raptim uexilla constituens et prouincias luxu superiorum
deditas ueteris ignauiae pudore defendens princeps creatus ad
difficilem militiam reuertisti statim itinera statim proelia et
primus in acie purpuratus et regalis aula sub pellibus somnus
sub caelo potus e fluuio tribunal in campo haec imperio quidem
noua sed tibi cognita docuisti magis fortunam regiam quid uirum
facere conueniret quam didicisti ab ea quid imperatores ante
fecissent

 an exiguum uirtutis et patientiae tuae specimen arbitraris
quod rerum summa fastigia et romani nominis apicem consecutus
inter tot prouincias partim situ amoenas partim pace iucundas aut
urbium maiestate mirabiles aut populorum copiis redundantes
sedem quodammodo in ea parte posuisti qua totius rei publicae
ruina uergebat tales sibi terras eligunt qui ut subueniant
eliguntur nondum degustatis imperii bonis solas difficultates de
honore sortiris tamdiu te non tenerent galliae si placerent

 iactet se punicis africanus exuuiis sed diu in sicilia
palliatus errauit mithradaticis spoliis lucullus exultet sed in
pontico luxu paene uictor elanguit orientis tropea ostentet
antonius sed inter aegyptias taedas regio amore diffiuxit hi
sunt illi triumfales uiri delicatis negotiis frequentibus
occupati amoena litorum terrarumque opima sectantes uis petam
proximae aetatis exempla ecce baias sibi augustus a continuo
mari uindicat et molibus lucrinis sumptus laborat imperii
tiberius in deuorsoriis insularum natans et nauigans adoratur
pius otia caietana persequitur in lycio et academia remissior
marcus auditur tibi nullae sunt feriae proeliorum tibi nullas
necessitas remittit indutias maximeque hoc in galliis delegisti
quod hic non licet otiari lustrum imperialium iam condis annorum
ubi caelo et terris horror aequalis est sub crassa nube iugi
frigore feroci hoste latissima uastitate quietem tibi negas
quam ceteris praestas inter tot milia laurearum nondum
digrederis ad triumfum et cum sis maior augustis delegisti tibi
prouuinciam de qua caesares querebantur

 et tu quidem bellico intentus operi dudum ferocis alamanniae
terga uertebas sed parte alia fraterni imperii liberam pacem
rebellis exul inruperat quod cum ad te primum pernices nuntii et
fidae litterae pertulerunt quis non congruum iudicauit ut a
caede barbarica in facinus ciuile arma torqueres 

 at tu rei publicae plus timebas et inter duas causas hinc
intestinam inde finitimam malebas potentia tua interim frui
aemulum quam longa inpunitate uicinum nec ita turpe duxisti
plures tecum esse principes quam terras imperii breuiores
frustra tunc tibi perduelles motus optauit alamannia cui tantum
miseriae inuexit conflictus tuus quantum proeliis debebatur
ambobus probasti animum constantissimi ducis minus tibi
consulendo quam ceteris tutior aput te fuit tuus quam noster
inimicus non uno igitur beneficio gallias obligasti quibus
pariter a te utrumque delatum est et sui periculi cura et tui
neglegentia

 quin ipsas contiones tuas et humanis sensibus celsiora retexo
conloquia huc inquis fidissimi commilitones aduersum
truces populos et rheni feroces indigenas uexilla conferte hic
communis hostis est ille priuatus prima uictoriae publicae
secunda uindictae meae causa est alio bello petitur nostra
dignitas hoc uestra possessio quid plura contra te suadendo
uicisti tantumque ualuit auctoritas tua ut dissimularetur
iniuria putasses praeceptum tuum parui habitum si quis te
uindicasset inuitum quisquamne neglectum sui postulat et
deuotionem putat si se nemo defendat en animus maior imperio
sub quo maiestas neglegitur et eruptio uindicatur

 quid quod uis ista naturae est ut ea sint unicuique ad sensum
doloris prima quae propria nec quisquam se ipso iudice inpune
laedatur tu in casibus tuis clemens seuerus in publicis turpe
existimas principi motus odii habere priuati merito ergo a nobis
amplius amaris quia pro te minus irasceris nescis uti regia
manu contra domesticas simultates si erubescis tuas iniurias
ultum ire audi imperator quod te acuat nostri inimici sunt
qui rebellant

 sed illius latronis iustus occasus uenerandi fratris tui
laudibus cum ceteris orientis adoreis reseruetur unum tamen hoc
praelibasse sufficiet cum diu anceps bellum fuerit sic
uictoriae moderatus est quasi contra se nemo pugnarit

 o mira inter uos similitudo pietatis  tu nescis ciuile
certamen adripere ille non potest uindicare quamquam illa
dissimulatio tua non caret honore germani satis idoneus tibi ad
uincendum uisus est cui auxilium non tulisti in magna fiducia
minor cura est merito illi captiuus rebellis in deditionem datus
est merito usurpator tanti nominis oblatus ad poenam consilio
quippe tui numinis factum est ut imperio iudicaretur
indignissimus qui ne hoc quidem meruit ut ei uidereris infensus

 inter has belli artes externosque procinctus et semper de
hostibus nouas laurus ciuilium rerum nulla cessatio possum
dicere fugato ambitu uirtuti redditas dignitates nec iam ad
honorum infulas opibus uiam patere sed moribus castrorum
curiaeque parem nunc esse fortunam cum uideas praetorianas
cohortes parere nobilibus et ante emeritos duces urbana insignia
gestare lictores togas paludamentis saepe mutamus armatis
trabeas frequenter induimus

 ii laudatio in ualentinianum seniorem augustum altera  

  soluitur pro labore fastidium te forsitan caperet
iterati praemii et saepe repetendi nisi nobis consuleres ne
uideamur ingrati honor tibi summus in uiribus est honor plenus
in moribus tuas ueras secures non lictorum umeri sed ceruices
gentium ferunt reges decreta custodiunt castella pro fascibus
eriguntur tu inter obsides uictoris iure disceptans uiam iubes
ire quos reddis et redire quos suscipis ambiat licet sacros
umeros gemmarum cohaerentium uelamen opulentum et trabeam
consularem discolora serta praetexant ille tamen ornatus
insignior est quem rhenus meruit quem limes accepit beneficia
tua deuotionem uicere rei publicae quae sumis annua sunt quae
condis aeterna

 nouimus inuicte moderator tantis negotiis parem non esse
mercedem idem tibi praemium plerumque decernitur cum a te
diuersa praestentur si non congruit meritis quod solutum est
honor uincitur non uoluntas nam quid tibi adicit consulatus
cum felices annos imperii tui de aetatibus nouarum urbium
calculemus aliorum tempora fastis numerata sunt uestra
uictoriis hoc unum tamen rite curauimus ut in oppidis nuper
erectis primum discerent consulem conditorem inaugurarentur
inclutis triumfalia castra nominibus fuit euidens causa qua
fasces sumere tertio cogereris etenim ne magistratus romanos
proxime adiuncta terra respueret ab eo sumptum est principium
qui timetur

 nihil a te prioribus gestis auguste decerpimus si recentia
sola repetamus stupeo non minus illa sane quae conperi sed haec
magis diligo quae probaui adque utinam modicum ingenii mei
saltem nota commendent adempta mihi est honesta defensio quae
ipse non uideram uenia maiore laudabam

 quisquis arcana naturae scrutari postulat te sequatur non
fluminum meatibus non obiectu montium non itinerum errore
tardabitur omnia aduersum barbaros patent quae sunt munita pro
nobis scit bicornis iste uicinus succumbendum esse rostratis ne
ei necesse sit uiam praebere uestigiis cui possibile est fluenta
contegere ludus est nauigare nec arduis locorum obicibus
inpedimur testis est haec ipsa ripa barbariae cui altitudo nomen
inposuit imis summa cessisse ascendentem fugere nuper exercitum
qui occurrere per plana potuerunt et tu quidem bello uincere
maluisses sed gloriosius factum est ut ferox natio uideret
alamannorum

  tenere secretum itaque crassus percontanti filio quid
noctis moueri castra iussisset uereris inquit ne tuas aures
forte non penetret occentatio bucinarum nobis satis est curare
praesentia futuros exitus tecum fortuna disponat num ambiguum
est semper suspicari quae saepe perpessi sunt sed inexplorata
ueritas magis anxios efficit quam paratos sciunt quid cauendum
sit nesciunt cauere altitudo principis utrumque prouidit ut et
illorum circumspectio falleretur qui numquam mente securi sunt
et nostrorum animus integer permuniret qui ante solliciti non
fuerunt

 quid ego in te peritiam bellicae rei quid usum ducendi
agminis quid locorum notitiam temporum demensiones laborem
sine pernicie curam sine maerore conlaudem uidi fidissimos
comitum tuorum solito laetiores cum ad destinata praemissi quae
uidebant prae ceteris se tantum meruisse cognoscere gauderent
cum omnibus etiam se ante nescisse praestitum sibi utrumque
dicebant cum eos iudicio eligeres et auspiciis adiuuares nec
dubitabant principem protinus adfuturum qui inter diuisas
cohortes discretasque legiones et illorum coeptis inprouisus
interfuit et nobis praestitit quod resedit ita nulla pars questa
est uel cito abisse ductorem uel sero uenisse diuina consilia
post terminum patent intellegimus te ideo praemisisse nonnullos
ne esset tarda uictoria ideo plerosque tenuisse ne esset
multitudo suspecta ante alamanniam mancipasti quam interiora
quaereres

 uides nihil esse prolixum magna curantibus nec remanentem
relinquis nec a praecedente desereris ignosco iam desidiae
barbarorum quid iuuat quaerere ubi potissimum degas cum ubique
semper appareas

 cedo mihi imperator belli iliensis historiam probabo
graeciam parua mentitam nec magnitudini seruisse nec fidei aiunt
heroas ad troiam classe delatos ignoti litoris timuisse
contactum donec formidata responsa uel strenuus temeritate
iniret uel fraude uersutus eluderet nolo dolos nolo conmenta
in exercitu principis mei certatum est quis primus exiret necdum
extrema riparum naualia rostra pulsauerant et iam miles inpiger
desilibat sub tali duce tuta deuotio est magis unusquisque
curauit ne quis anteiret quam ne quis occurreret

 plus uideris mihi egisse quam cuncti qui fortunam singulis
praestitisti non harenis inmersa haesere uestigia nec tardior
nisus per adcliue cunctatus est mitiora omnia uisa sunt quam
fuerunt rhenus placidus cum aestuaret terra stabilis cum
dehisceret ripa planior cum tumeret

 his uirtutis excursibus non obreptioni uia quaeritur nec
repentinae caedi ansa parum placet ferire praeuentos exaturat
animum gloriosum fortunata uelocitas abire cum liberis et quo
magis cognoscerent bella exigi patiebaris et a barbaris arma
transferri nemo uilibus culmis contecta gurgustia interneciuo
igne populatus est nec indormientes lectulis feras matres
antelucanus raptor extraxit uix desudata in diem crapula et
refrigeratis cubilibus fugam ueniae miscuerunt ut dammis
pernicibus campus aperitur ut agmina ignaua ceruorum latibulis
emota siluestribus in plana coguntur ita gratius uisum est
discurrentem barbarum spectare quam caedere

 laus certaminum fortuita est certa clementiae triumphi
speciem uicit inpunitas si bene aestimo rigidum nationis
ingenium uitam credit infamem cui contemptus ignouerit numquam
paeniteat pepercisse metuenti qui odium hostile non meruit par
esse desiuit alterum necesse est de miserabili populo
suspicemur si adficitur indulgentia tua mihi crede punitus
est si gratulatur obnoxius est

 dicam quod nulla monumenta testantur tibi incola uiuit
alamanniae quos ferro subtrahis addis imperio sat est quod
mores gentium parcendo mutasti quid illis remansit inmune quorum
salus mancipata est beneficiis tuis et terra castellis iure
interim liberi sunt sed iam pudore captiui an ad longinqua
diffugient quos non uexilla tantum tua uerum etiam noua oppida
persequuntur

 exclusit cultus indigenas et quasi iam uacantibus mediis
ulterior accola romanum foedus efflagitat non est ut auguror
otiosum quod burgundionum crebra legatio concordiam postulauit
aut arma principis sentiuntur aut iam celsa eminus castrorum
tecta rutilarunt optant cohaerere uictoribus prius pace quam
limite si ulla tibi in otio esset aetas preces forsitan
distulissent quidquid interiacet ornando iungetis accessu ore
rogans natio tota consumetur ubi illi sunt qui dudum
germaniae ciuitates obsidione ceperunt si fas est dicere
ciuitatibus obsidentur

 uerum est quod saepe non credidi etiam ab hostibus tibi
gratiam facti deberi qualem te inhospita regio nuper
inuenimus ignaram uenustatis urbium ac uirgeis domibus et tectis
herbidis indecoram pro beneficio tibi exprobro quod uicta es
cum ceteris prouinciis et tu iam turrita pingeris felicius
principi meo terrae seruiunt quam resistunt si haec quae nuper
adiunxit conferantur intactis quis non putet illa expugnata quae
libera sunt et haec defensa quae capta sunt

 audite quam mira adseram qui gesta nescitis sponte obtulit
barbarus diruenda et nouae constructionis adiuuit effectum credo
ueritus ne in occasionem belli cessatio operis uerteretur quae
possunt tributa esse grauiora superat omnem famulandi modum qui
contra se huiusmodi praestat officium o pulchra admodum pompa
fortunae seruitus misera quod amiserat extruebat

 prospexerant forte finitimi ne quod sibi relinquerent
instaurare uictor optaret urebant consciam latrocinii nationem
quondam romanae coloniae antiqua uestigia et tituli sceleris
proditores obsequio reddidit quod norat gladiis uindicandum qua
in re animus uictoris apparuit receptae urbis reliquias
transferentis ostendit enim se potuisse reparare quae licebat
euehere familiare est magnis animis repudiare conpendia incaute
positam ciuitatem probarat amissio captiuam soluimus ut liberam
conderemus antiquata sunt delicta maiorum turpiter amissa
reuocastis neglegenter facta corrigitis in eam condicionem
uenit alamannia ut quae sua conpellebatur amittere fateretur se
nostra tenuisse

 carthago tyriorum quam punicis glaebis aduena opulentus
inposuit pretio a libysin uenit ecce exempla ueterata
saeculorum armato populo terra libyae tuta est nec otiosae
suspicor auctionis inermitas conpulit breue spatium bouini
tegminis ambitu definitum postulari sed quo magis fieret turpe
commercium dolus circumcisi tergoris auxit dedecus emptionis
tibi succumbunt regna non ueneunt nec urbium tuarum fata
trutinata sunt sic omnia ingrederis quasi ad propria
reuertaris non ferro pellimur non auro aut aere fraudamus idem
metus auaritiam cohercet hostilem qui conpescit audaciam
sublata fiducia certaminis nullus locus est pactionis aestimet
tibi terras suas barbarus si audet obsistere id iam a te
munus sumit alamannia quia nonnulla interim relinquis intacta

 inuideant nouis moenibus ceterae ciuitates quas manus
designauere priuatae si quae sunt conditionis principum liuore
aemulo mordeantur habent auctores inclutos numquid artifices
purpuratos interfui auguste uenerabilis cum positis armis
fundamenta describeres felicem dexteram fabrilibus lineis
occupares hinc ego oppidis tuis perennem promitto fortunam quae
deo proximus auspicatur aeterna sunt hactenus syracusani
archimedis stetit gloria docuit namque exitus nihil ualuisse pro
ciuibus conmenta prudentis qui nequiuit clausa protegere quando
potuisset aperta munire peritius urbes constituunt qui tuentur

 sed quid prius mirer ignoro ceteros ab usu fabricationis
te per te solum scisse quid conderes an sub te uno magistro
omnes ilico qui aderant institutos nullus inde abiit inscius
quod iam per te erat eruditus praetereo quod aliis uices
mensium curantibus uim solis aut imbrium iugi patientia
pertulisti quanto tibi labore constant rei publicae semper
otia uindicata solus epius troianis arcibus adduxit excidium et
cretaeus daedalus grassatorem cecropiae nobilitatis inclusit
quid expectabit alamannia quam totus exercitus et mancipare nouit
et claudere

 in quod periculum sermo prolapsus est formam conditae
ciuitatis nec describere audeo nec tacere at seruiam fidei
quae suadet audaciam primum uisentibus naturae munus occurrit
soli tribunal et duorum fluminum benignus adflexus inde artifex
manus geminas aggerum institutiones mole uallauit succedit
scaena murorum tantum ex ea parte decliuis qua margines turrium
fluenta praestringunt nam bracchiis utrinque rhenus urgetur ut
in uarios usus tutum praebeat commeatum ipsa illa quae
propugnaculis ambiuntur ut opere suo decenter armata sunt ita
crebris hiatibus distincta coniunctio pandit exitum clandestinis
iactibus sagittarum stat mediae arcis aurata sublimitas et tecto
comitur pro tropaeo cui per ordines in prona decliues leuis
plumbi lorica subtexitur quem tibi auguste animum cum haec
conderes fuisse credamus quasi sollicitus munita fecisti quasi
securus ornasti

 prodidit uetus fabula giganteam manum quondam montanas turres
intulisse sideribus talia forte temptauit neque enim terrigenas
licet iuuenes pelion adque ossam conuexisse credibile est dum
solitis maiora conantur infirma moliti sunt sed fama auxit
inuidiam ut fragilitas operis neglegentius conlocati simulata
numinum conspiratione culpa careret incuriae aut si rerum talium
fides constat habes testimonium grande meritorum tanto caeli
fauore ista perfecta sunt quanto illa odio corruerunt

 obsidetur oculis subiecta barbaria et intellegit sibi
libertatem pro parte sublatam cui non licet habere secretum non
ego montium speculas aut decisa aegyptiis rupibus procera
miracula uel pyramidum uertices angulosos fastigiis celsae urbis
aequauerim reges ipsos si quis interroget laudabunt mehercule
quod institui noluissent ipse in hostibus deprehendi ambigua
signa formidinis et stuporis ita conspicuam moenium dignitatem
uario interpretantur adfectu ut adhuc diiudicare non possint
utrum eam mirari magis debeant an uereri

 dixi auguste uenerabilis negotiis tuis auxilio fuisse
caelestes facilis adsertio est cum rheno teste nitamur qui
alpinae niuis defluo liquore cumulatus cum ripae utriusuis
confinia cogeretur excedere maluit ad uictoris iura transire
auersatus est solum barbarum totumque principi agmen exposuit
more migrantium perfugarum non fuit ille si credis hostilis
excursus lento per aperta processu uenit similis supplicanti
deditionem uidimus fluentorum nili eruptionibus proximam quibus
arens canopus et memphitica glaeba pinguescit et ille ut
obsequatur egreditur accessit aliud quo magis hoc amice fieri
crederemus quod nigrum fluuium quasi quoddam pignus accepimus
iam minus mirum est quod tibi regum liberi pro foederibus
offeruntur nec rhenus ut ita dixerim romana pace gauderet
nisi amnem conuenam uelut obsidem tradidisset

 uentilemus prisca monumenta scrutemur annales inuenies
uetustatem paene ignaram fluminum quae tenetis ipsi illi uates
exoticis nominibus licenter ornati cum ad indicum gangen et
borysthenen scythicum carmen extenderint nigrum parem maximis
ignoratione siluerunt nunc primum uictoriis tuis externus
fluuius publicatur gaudeat seruitute captiuus innotuit
elementis quodammodo ditatam cerno rem publicam cui amnes
incogniti mancipantur longinqua terra coniungitur dum orbis
terminos quaeris gentium sustulisti paruum quiddam naturae
superest quod adhuc romanus inquirat relabi credis imperium
nisi semper accesserit

 quid si impetus tuos institutio moenium non teneret nescis
transire deserta diligentiam iactantiae praetulisti nam
celeritas famae commoda est munitio firmitati quererer consul
inuicte necdum tibi parere omnia nisi ea quae adiuncta sunt
scirem facta meliora

 consulto multa praetereo ne in poeticos flatus rerum
ingentium cothurnus erumpat unum e pluribus stricta insinuatione
contingam rhenum numquam antehac temere nauigatum tumentibus
aquis itinera tuta portasse semitae in morem nexa nauigia
constrato desuper solo riparum extima momorderunt unius diei
negotio pendentis machinae ordo conualuit ludo iocoque certatum
est ex qua parte uelocius in amnem medium contextio perueniret
eat nunc troiani carminis auctor inlustris et pro clade
popularium xanthum fingat iratum artatas cadaueribus undas
scriptor decorus educat nesciuit flumina posse frenari tantumne
ualuit riuus iliacus ut in auxilium uulcani flamma peteretur
profundus didicit quid paruus euaserit defensio ipsa caelestium
tuo operi non meretur aequari fluuium incendisse uindicta est
calcasse uictoria

 ut uideo aeterne defensor conscientia tua maior est
consulatu habes quod tibi alter praestare non possit animum
praemio celsiorem nec ideo putes ingratam esse rem publicam hoc
est in ornamentis ciuilibus maximum quod tuis meritis fatemur
angustum sat est ad remunerationem beneficii ut cui digna
rependi nequeunt uel summa soluantur 

  rheni ab ortu in oceani ostia riparum margines operum
corona praetexit quis credat hoc quoque esse curatum ne
portibus indigeret nam qua regio nemetensis extenditur recessum
fluminis murorum ambitus uindicauit paruo aditu nec satis libero
ut stationis exitus propugnaculis desuper protegatur habent sua
quodammodo castra rostratae et intra conclaue rheni regia
classis armatur fallit minus intuentes theatrale consaeptum qui
cum uideant per summa discurri per ima nesciunt nauigari

 supererant auguste plura quae dicerem sed inter tot
scriptores rerum tuarum nolo ceteris uniuersa decerpere debent
tibi ingenia omnium quod loquuntur sonet aput te libertas
forensis eloquii quam dudum exulem tribunalibus reddidisti  ruri
emeritus torpebat orator quibus facundiam natura dederat
officium uis negabat nusquam maius silentium quam in sacrariis
litterarum idem uarias aetates tacendi morbus urguebat cum
incipientium studia breuis finis artaret peritiam ueterum
desuetudo longa conrumperet exitum litium regebat euentus quid
enim de actore praesumeres in quo haec tantum spes erat quod cum
peiore certabat nec dubitabamus eum plus in negotiis
persequendis habere prudentiae qui soleret consilium a
desinentibus postulare haec alieni temporis uulnera in
alamannicis contemplatus excubiis cum alligares manus hostium
soluisti uincla linguarum

 congruebat hoc gloriae tuae congruebat uigiliis curisque
sollertibus ut campi pariter ac fori laude fruereris nullae
artes silent nulla friget industria uacant ora legibus arma
limitibus par fuit ut eloquentiae usum redderes cum iam totiens
scribenda gessisses silentium magnis rebus inimicum est quid
est gloria si tacetur habes tot testimonia quot ingenia
liberasti inuenisti principum maxime genus aliud laurearum
dum orbis secreta rimaris dum in medullis barbarorum non
tentoria sed tecta constituis triumfum pacis egisti

 canant alii quae supersunt ego testis fungar officio ibo
per urbes ibo per populos iactantior uictore laudato dicam
senatui plebique romanae fasces in prouincias nouas mittite
trans rhenum iudices praeparate  de te autem gratiane
uenerabilis narrabo grandia sed spondebo maiora sciet res
publica geminis se custodibus esse munitam sed quasi uni esse
munificam sub communi stipendio duos principes militare plures
necessitates laborum esse quam sumptuum felicis saeculi ista
commoditas est obsequia utrique iuncta praebere et beneficia
diuisa percipere moderatum est quod penditur quia simul
sumitis amplissimum quod geritur quia certatim ambo praestatis
 quanto parcior uestri numinis cultus est quam deorum illis
singula templa fundantur et sua cuique locantur altaria inde ut
arbitror maluerunt dispares ritus ne in consortium cogerentur
nulli cum altero fas est dicare puluinar hunc phrygius antistes
placat hunc pontifex illas castae matres tuentur aras has
infulata uirgo custodit sumpserunt nomina diuersa tot flamines
ne possent dis pluribus esse communes ipsas nobilium diuisere
gentes pinarios hercules occupauit idaea mater legit hospites
scipiones ueneriis sacris famulata est domus iulia orbem paene
ipsum sumptus defecit quia cultus inpleuit uestri imperii
iuncta frugalitas est discreta maiestas unum quodammodo in
uobis putamus esse qui regimur cum duos sentiant qui resistunt

 iii laudatio in gratianum augustum  

  sollemnibus copulare sed prima mihi deuotionis causa
peragenda est libens aurea sume munuscula qui talia tempora
praestitisti

 salue noui saeculi spes parta et in gremio rei publicae
nutricis adolesce laetitia praesentium securitas posterorum an
ego uerear ne in adulescentem gratiosus existimer cuius primum
est stipendium principatus tuis certe auspiciis discis imperium
te imperii candidatum toga picta uestiuit neque enim aliud
expectare iam poteras qui a perfectis honoribus inchoabas
uidimus in sellis curulibus nouum lumen clementiae auspices in
incruentis securibus uirtutis omina in fascibus laureatis
maiestatis augurium in aquilis scipionum tunc primum forensis
industria lege quondam silentiis subiugata liberos oculos ad
tuum tribunal erexit cum in amplissimo magistratu inlustre
quiddam et dulce resonantia decreta sancires statim intelleximus
ad honesta officia facundiam posse remeare quam uidebamus in
consule

 his ad imperium lectus auspiciis praerogatiuam consulis ad
comitia purpurae detulisti tu nempe es quem paene intempestiue
putabamus electum errat quisquis ideo censet aetatem pro
senibus puer dimicas pro liberis nostris aequaeuus insudas

 o militum sincera suffragia scit iudicare deuotio fortunae
publicae fuit ut qui te nouerat parciora promitteret qui necdum
nouerant felicius iudicarent quis umquam de indole pueri cum
parente contenderet et tamen fiducia non peccat exercitus spe
electus es re probatus

 si quis mihi zeuxis discoloribus ceris haec comitia spectanda
digereret si quis apelleus imitator illud caeleste iudicium
uerisimili adflatu artis animaret uiserent posteri uix credenda
miracula hinc augustum inde legiones et inter hos medium regni
inpuberem candidatum turmas supplices cuneos ambientes anceps
diu utrimque certamen et cunctis alacri fauore plaudentibus
patrem sero cedentem digna tabula saeculis digna pictura
temporibus quibus magis utiles uidemus eligi quam uolentes

 decuit annis florentibus omnium fauere iudicia melius
unumquemque officii usus exercet sic antiocho ante robur aetatis
syria sponte subiacuit pellaeum ducem praecox fortuna delegit
ptolomaeo inter prima rudimenta lactantis infantiae regnum roma
reparauit et mehercule tenacius rapit imperii disciplinas
teneritudo primaeua uirtus cum cito inchoat diutius
perseuerat nempe uirentibus ramis artifex rusticandi alienum
germen includit ut nouella praesegmina coagulo libri uuidioris
inolescant audio in edomandis equis aeui ut ait uates
inscios aptius essedis colla subiungere

 r annos uincis officiis seruetur tibi aliquod opus
uirtutis in posterum cui nihil iam remansit ignotum quas habes
laboris indutias tropaeis et litteris occupatus otiosa cum
bellicis negotia miscuisti agnosco in te non adumbrata uestigiis
sed expressa ueterum signa uirtutum nempe fuluium nobilem tam
laude quam nomine inter aquilas cantusque lituorum praeceptor
accius frequentauit africanum illum terra marique uictorem
lectionis particeps et laboris panaetius non reliquit cum magno
alexandro mundanam paene militiam philosophorum comitatus exegit
iam credimus uetustati cum in isdem tentoriis tuis uolumina et
arma tractentur nec deest quod pro condicione rerum temporumque
percenseas historia oblectaris in proeliis in adhortatione
suasoriis actionibus in conloquiis carminibus in triumphis

 sentio me ad exempla ueterum tempestiue esse dilapsum iure
igitur ex annalium memoria pompei usurpabo responsa is equestri
censu equum de more traducens cum forte interpellaretur uoce
censoris sub quo imperatore meruisset me ipso inquit
principe militaui nolo explorare iactationem ducis tanti
fortasse mendacem dignius tamen sibi istam gloriam uindicaret
qui coepit ea aetate ceteros regere qua nondum posset ipse
parere me si quis interroget quando inclytus gratianus dilectui
nomen obtulerit respondebo libere quando imperatoris accepit

 si mihi nunc altius euagari poetico liceret eloquio totum de
nouo saeculo maronis excursum uati similis in tuum nomen
excriberem dicerem caelo redisse iustitiam et ultro uberes fetus
iam grauidam spondere naturam nunc mihi in patentibus campis
sponte seges matura flauesceret in sentibus uua turgeret de
quernis frondibus rorantia mella sudarent quis haec sub te
negaret esse credenda cuius indoles multa iam praestitit et
adhuc spes plura promittit et uere si fas est praesagio futura
conicere iamdudum aureum saeculum currunt fusa parcarum nec
poeticis utar indiciis ecce iam rhenus non despicit imperia sed
intersecat castella romana a nostris alpibus in nostrum exit
oceanum ille libera hucusque ceruice repagulis pontium captiuus
urgetur en noster bicornis caue aequalem te arbitrere tiberino
quod ambo principum monumenta gestatis ille redimitus est tu
subactus non uno merito pons uterque censetur  uictus accepit
necessarium uictor aeternum pretiosior honori datus est uilior
seruituti

 queri de paterna gloria macedonum rex solebat quod subactis
longe lateque prouinciis nihil ad uictoriam uirtuti reliquisset
heredis absit a meo iuuene ista querimonia laus omnis amborum
est filium te exhibes reuerentia uirtute collegam una est
utriusque militia et coniuncta felicitas tu gaudes magisterio
patris ille contubernio iunioris certa ratione naturae numquam
inuidet qui cohaeret

 quodsi fortunam tuam gratiane uenerabilis quae prima in
ducibus aestimatur perpensa examinatione libremus quid felicius
principe sub parentibus imperante te placido sinu cunctus orbis
amplectitur cumque sit res publica patri et patruo tuo quadam
specie distributa tibi uni tamen cum utroque communis est a
cubilibus surgentis aurorae ad metas solis occidui nihil cernis
alienum inter cognatos siderum globos quantum adhuc alterutro
minor es tantum singulis ex utroque cumulatior

 audio iampridem fatidicos obmurmurare gentium uates hactenus
nomen stetisse barbaricum iam genitum esse iam crescere cui
necesse sit cum toto orbe seruire incusant alii senectutem
seruatamque in tempora captiua canitiem alios tenerae taedet
aetatis qui postquam sensum libertatis hauserunt metu
seruitutis agitantur merito undique certatim supplices misere
legatos captiuo similis est qui primus currit ad pacem credo
hostium responsis credo praesagiis quantum gloriae consequeris
olim patre incolumi ducturus exercitum qui quacumque duceris iam
rogaris

 iu pro patre  

 si quis miratus cur post patris mei grauissimam orationem ego
quoque susceperim dicendi munus et gratulationis uerba
protulerim secum reputet quantos huius beneficii habeamus
auctores  humanitatem uestram qui postulastis clementiam
principum qui dederunt  desinet profecto mirari non unum pro
consulatu gratias agere quem tam multos uideat detulisse

 an si uos patres conscripti tantopere curastis ut optimae
uoluntatis uobis ratio constaret ut omnium pro uno testimonium
concordiam senatus et pios mores candidati adsereret nonne ius
hominum et deorum est aliquid laeti negotii praeter ceteros
filium sustinere quando de benefactis principum dignius quando
aput uos iustius quando de patre felicius disseremus noua sunt
quae adgredimur sed uestra humanitas auctor est inusitata
faciendi egistis comitia non petentis consulatum istum bonorum
ambitus impetrauit  uos recepistis candidati officia nos
designati

 quid quod etiam mearum partium terminos occupastis modo ac
plane paulo ante laudes principum totus ordo celebrauit sed
omnia mihi non potestis eripere eadem gratiarum actio debetur et
uobis creuit igitur et honor imploratus a multis et gratia
soluta per multos uultis scire qui petitores pro meo parente
fueritis  merito conpetitores esse possetis hicine noster est
consulatus an curiae quem nos fatemur ab omnius praestitum uos
putatis omnibus esse decretum

 ubi sunt qui falso animis inbiberunt magis efficacem esse
audaciam factionis quam uoluntates bonorum  nempe fugit repulsa
uirtutem et contra ambitus omnis ignauus est quod honeste
poscitur feliciter impetratur hoc ius patriciae genti tempora
reddiderunt postulatio uestra iudicium est impetrabilius cuncta
nunc petitis quam aliquando iussistis

 quam raro huic rei publicae patres conscripti tales
principes contigerunt qui idem uellent idem statuerent quod
senatus nemo olim sibi in illa arce fortunae potens nimium
uidebatur nisi diuersa sensisset quantis plerumque offuit amor
publicus  neque enim pati poterat sollicitudo domini cuiquam
deferri quod ipse non merebatur inpatiens est alienae gratiae
qui diffidit suae hinc saepe mortalium pessimos ad amplissimas
potestates fatorum uolatus euexit scilicet hoc uno placendi
suffragio quia omnibus displicebant genus quoddam erat noui
ambitus non amari hanc inlecebram propositae spei mores publici
sequebantur ita accidebat ut boni quibus aduersa omnia erant aut
opprimerentur improborum insidiis aut mutarentur exemplis

  at nunc idem principes nostri quod proceres uolunt unum
corpus est rei publicae adque ideo maxime uiget quia capitis
robusta sanitas ualetudinem membrorum tuetur amor uester
praerogatiua est consulatus magistratus boni capiunt quia non
ab uno tantum sed ab omnibus eliguntur sciunt enim parentes
generis humani diligentiora iudicia esse multorum et de proximo
melius spectari cuiusque mentem et infucatum semper esse examen
aequalium quia par dignitas nisi meritis adquiescat
aemulationi magis opportuna est quam fauori ergo in eum locum
uenimus ut iam de uestro studio patres conscripti de uestra
adfectione possit intellegi quos dehinc consules ex hoc numero
simus habituri quiquis bonus est iam designatus est renuntiet
ceteris artibus quae spem plerumque frustrantur uitam denique
subeat consularem ad mores rediit honor quem saepius ut de
ambitu taceam fata praestabant

  sit mihi fas patres conscripti in certamen praesentium
uetustatem citare illa tribus euocet libertina ac plebeia faece
pollutas nos patricios fauisores classis illa nos principes
tales collega uester suffragatores habuit quales antiquitas
candidatos intellegamus nostri saeculi bona abest cera turpis
diribitio corrupta clientelarum cuneis sitella uenalis inter
senatum et principes comitia transiguntur eligunt pares
confirmant superiores idem castris quod curiae placet quis hoc
non putet orbis terrarum esse iudicium

 si haec nimis obsoleta adque arida sunt sequentem scrutemur
aetatem fasces istos largiri didicerat prisca dominatio et ne
ad aliam munificentiam cogeretur obtentu honoris tegebat
aerarium aliis mos fuit fastidita diu onera praetextae
priuatorum umeris paulisper inponere renuntiauit his iniuriis
consulatus ipsae dignitates decus suum receperunt res quae
donum solebat esse iam praemium est

  talia quae singuli accipimus ut in cunctos redundent
talia quae in commune consequimur ut perueniant ad gratiam
singulorum quantum est quod boni mores timere iam nesciunt quod
iudicio non terretur alieno qui fretus est suo quod totus
senatus non refertur in numerum noxiorum quod sola suspicio reos
non facit in absentes ideo nihil fingitur quia nihil creditur
nullius diuitis crimen optatur certe innocentes sumus necdum
liceret hoc dicere si eosdem adhuc accusatores haberet roma quos
iudices quantum est gratias agere pro nobis etiam famam
saeculi superioris diligentiores posteri diluerunt neque enim
fas est negari non alios diuum principem pertulisse hostes
existimationis quam nos salutis iamne constat fortunam
nobilitatis consentire temporibus eadem iustitia purgauit
imperium quae senatum

 gratulamur tibi iuuenis auguste quod paterni successor
factus imperii tantum malos iudices quasi hereditatis onera
repudiasti non satis tibi idonea bona illa uisa sunt cum
ministris istis at primo consilium tuum deliberatio distulit
dum experiris an improbi atque externi mores exemplo saeculi
uincerentur uel quod optimo congruebat dum palam facere studes
praeterita delicta potestatum fuisse non temporum sciebas enim
quo spectaret inuidia cui familiare est maximas insimulare
fortunas atque ideo paulisper inpotentiam passus es ut liqueret
eos publici doloris auctores dudum fuisse qui etiam tum nocendi
artem colebant cum iam nouerant non licere

 quid primum igitur admirer quod circa diuum munus pii filii
an quod circa nos partes parentis egisti alienorum simulatione
criminum maximinus fidem fecit suorum uestra aestimatio sit
qualis fuerit in ceteros quem ipsi rerum domini tyrannum paene
estis experti urgebat enim nouo fastu patientiam regiam et
praefecturae suae putabat esse dispendium si quid licuisset
imperio interea nos opperiebamur ut principatus ultro tafia
uindicaret uos expectabatis ut senatus argueret

 credo tamen has moras ad suffragium publicae causae parasse
fortunam ut suscepturus gratiane uenerabilis iudicium doloris
nostri adferres testimonium tui etsi illud magis confirmare me
conuenit nostram legationem nostras egisse querimonias ut
uidereris tu quoque inter ceteros uindicari nam priusquam
senatus causa iungeretur tuae satisfactum tibi putabas quod
insidiator regni exemplo innocentium potestate decesserat
postquam uentum est ad communes querellas adhibuisti seueritatem
qualem reliqui principes maiestatis tantum negotiis exhibebant
actum erat clementissime imperator de iniuria tua nisi
nobilitas fuisset offensa

 bene igitur aput uos locata est tutela rei publicae pacem
innocentiae reddidistis abrogata est externis moribus uis
nocendi creuit principatus quia liberis imperatis tantum
potestatibus quantum legibus licet nullae iam nuptiae caesa
parente iunguntur nec funeri succedit hymenaeus neque flammeo
uestis atra mutatur credetne posteritas olim talia fuisse
iudicia quae conubia satellitum suorum sacrarent auspice pugione
spineam facem de rogo damnatae matris incenderent ululatibus
adultarum carmina fescennina miscerent

 quid loquar crimina necdum delata iam uendita et humani
sanguinis auctiones aut eruditos in mendacium reos et subornandi
artifices ianitores ueteres calumnias nouas poenas crimina sine
accusatore iudicia sine iure itemque  sententias fortunata
esset optimi principes ter quaterque res publica si adhuc
promitteretis quae iam praestitistis rerum uersa condicio est
paulo ante soli inuidiam felicitatis trahebant quos mors
subripuit istis aerumnis miserabiles nunc habentur quos uita non
seruauit his gaudiis

 haec est illa latii ueteris aetas aureo celebrata cognomine
qua fertur incola fuisse terrarum necdum moribus offensa
iustitia pie regimur et quaedam pignora principum sumus neque
alia inter ciues quam inter filios iudicii discretio est dignus
amore praeponitur et tamen quisquis displicet non necatur
praemiis uirtutis corrigitur ignauia quantos iste ad optimam
frugem rapiet consulatus dum afios honoratis alios eruditis
nam quibus ab natura recti amor defuit spem sequentur uellem
nunc truces iudices sciscitari quae ualidior emendatio sit olim
timor agebat ut bonus quisque trepidaret nunc honor facit ut
malus quisque desperet honor

 u pro trygetio  

 desiderio uestro cum absumus testimonio cum uenimus nec
formidamus inuidiam sensit ac experta est quid parenti meo
aduersata profuerit cesserat quidem sponte ille per uerecundiam
paucorum facilitati et quo melior ad uos rediret curarum uacuus
animum litteris excolebat sed hoc ordo amplissimus diu non
tulit statim quasi ex longo ut redire uellet orastis iussistis
malui dicere nam senatus cum petit uehementius praecipit

 parum hoc deferentibus uisum est adlegantur ad eum cum primis
nobiles uiri administri et internuntii publicae uoluntatis
quanta haec desiderii uestri pompa est quae beneficium suum paene
ambitum uult uideri credo haec uestra opinio erat ut per
fetiales quodammodo euocaretur uerbenae tantum et sagmina
defuerunt certum est quidem patres conscripti et inexcusabile
quod iubetis sed ille sic accitus est tamquam posset negare

 ad te etiam uenerabilis imperator laudis istius summa
referenda est is enim rem publicam liberam tenet sub quo
aliquid inuidendum in potestate senatus ideo magnus ideo
praeclarus es quia primum te mauis esse quam solum quidquid
adipiscuntur boni saeculo tuo proficit traxerunt olim plerique
suspiria et quasi amari imperatoribus tantum liceret priuatorum
merita presserunt mihi autem uere pater patriae uidetur sub
quo laudari uir optimus non timet est etiam illa securitas
temporis tui quod nemo se apud principem minorem fieri putat si
ipse alterum sibi praeferat quis enim est inuidiae locus cum
omnes a te iusto ordine diligantur

 sed iam satis multa de nobis demus aliquid operae aliquid
temporis etiam trygetio clarissimo et emendato uiro qui uos
oratos per me adque exoratos cupit ut eius filium functioni
praetoriae destinatum decimus annus accipiat si uoluntas
spectanda est debetis munificum senatorem probare si
facultates nihil plus potestis inponere

 me quoque in hoc negotio cogitari decet qui soleo agere
gratias qui obliterari benefacta non patior recte locantur
officia secunda ubi prima uiguerunt istum nouo debito alligate
me gemino

 ui pro flauio seuero  

  posset uindicare uirtuti sed quid opus est apud
nobilissimos humani generis de cuiusquam familia gloriari solis
radiis omne lumen obtunditur stellarum ignes rutilare non sinit
candor diei uos tamen mementote non diffidentia istud fieri sed
reuerentia ante sacras quodammodo curiae fores ornamenta maiorum
suorum nouus collega deponit tantum uirtutibus stipatus
ingreditur quae solae etiam genus indicare possunt quod laudare
noluimus

 si posset ullus in tantis rebus ordo retineri mores uiri
prius adsererem tunc honores sed intellego utrumque iungendum
fideliter enim de ingeniis singulorum potentia iudicat quanta
uerecundia factum putatis ut tam sero legeretur olim peruectus
in fastigia summa rei publicae adhuc dubitat an senatorem possit
implere nempe auxit dignitatem nostram ista cunctatio et
superior locus factus est quem sibi optimus uirorum post honores
potissimos reseruauit fateamur necesse est patres conscripti
ideo nobis amplius esse delatum quia properantibus aliis ad hunc
ordinem nil negamus

 non tenui laude celebranda est uotorum mediocritas in hac
praesertim nostrae aetatis facilitate quae desiderii gradus non
habet quis credat summatem facundiae diu inter fori ornamenta
numeratum praesidalem dudum recepisse prouinciam multoque itinere
decurso ad honorem paene exiguum nauigasse cum plerique hominum
uiliorum prope a summis potestatibus inchoarent  sed bona
conscientia illud ducit eximium quod ipsa susceperit eumque
ordinem statuit magistratuum quem fecerint merita rectorum
nescit publicam curam nominibus aestimare et illud putat esse
fastigium quod acceperit digniorem

 creuit adeo illo tempore praesidatus seseque ad magnitudinem
regentis tetendit et cum potissimi uiri gloriam prouincia una
non caperet egit fama latior negotium suum ut theodosio quondam
militarium magistrorum celeberrimo consultor belli per africam
iungeretur hic iam dissimulare non possum quid testimonii

 uii pro synesio  

 quod iuliani c u cum primis amici mei filio precator potius
quam testis adsum nemo uiri diffidentia curatum putet cum
statuerim patres conscripti non minore a uobis reuerentia memet
fidem in omnia poscere quam ceteros opto iurare et
mehercule debuissem subire partes dicendi testimonii nisi eius
desiderium recepissem a quo laudatores consuetudo uestra magis
exigit quam dubitatio iuratores

 nulli igitur suspecta sit ista libertas muneris mei rogaturus
ut dignitati nostrae nouus senator accedat habeo praesentem
poenam si iungor indigno neque eam numero et modo simplicem si
uno facto et meae auctor iniuriae et reus uestrae sim quare
credatis uelim non mea cautela factum sed securitate suscepti ut
hoc potius sortirer officium dum iuratoribus abundat dum meriti
sui certus est adhibuit petitorem quem testem sibi alius
reseruasset nec me putetis satis absolutum condicione iurantium
ego uero cum res amici agitur etiam de nobis arbitror
iudicandum

 memini quanta diligentia mihi constet singulorum familiaritas
neque ita sum prodigus publicae dignitatis ut de alieno soluam
contractum domesticae gratiae taceo officiorum nostrorum
laudabiles uices nolo pro meo debito curiam interuenire quippe
utrumque deforme est et collegam futurum non censeri merito suo
et laudatorem eius de communi esse soluendo quanto honestius
dico non ideo synesius in senatum legendus est quia mihi
amicitia iungitur sed ideo amicus est mihi quia dignus est qui
legatur 

 pater huic iuueni est iamdiu adscitus senator quae res de
meritis uenit siquidem dignitas innata felicitatis est delata
uirtutum ceteri retro maiores illius tunc a uobis probati sunt
cum ipse legeretur num distat orationis meae fides a testimonio
iurasse me existimate quia praedico quae potestis agnoscere
nec iniuria quis dixerit synesium plus decoris quam genitorem
adferre cui et illud accessit quod ex eadem domo iam secundus
admittitur etenim propago generis quanto longius recedit a
nouis tanto altius tendit ad nobiles non multum apud

  timori pendet circa illum sollicitae domus pietas sed
ipse de se exigit quidquid omnium sibi humanitas relaxauit iam
uideo iuliane causas consultissimae placiditatis tuae tali
filio magis securus es quam remissus

 illud autem non uereor patres conscripti ne quis inparem
senatoriis muneribus arbitretur unicum filium non pauperis
patris atque utinam fortuna germanum quoque eius incolumem
senatui tradidisset quod nunc alteri superest satis esset
ambobus synesius quidem meus omnes sibi opes cum fratre credit
ablatas sed res naturae est ut diuisa cum in unum redeunt
augeantur et quantum dii boni in dies proficit domus sobria
quippe ut scitis omnes saepe inopia uel copia ex moribus uenit
nisi forte excongruam putatis istiusmodi laudem plane inter
facultates censenda est parsimonia nam senator qui priuato usui
minimum uindicat publico plus reseruat

 cetera testibus sedulo addenda seruamus mihi uberius loqui
cautio est ne uidear non tam fide actoris multa dicere quam
iniurati securitate duobus quidem nitimur euresio adque auito
cc uu quorum religionem si omnes aequare possent nemo
iuraret sed horum priori quamquam facundo possem gratiam facere
dicendi sufficit desiderio nostro ad suffragium quod auunculus
petitoris est siquidem uir honorum frequentium multae in re
publica uigilantiae generi suo quaesiuit omne quod meruit
enimuero nec auitus meus orator de summatibus minore momento
causam iuuabit quia ornamentum sic de amicis ut de proximis
sumitur in his dignitas generis in illis specimen honestatis
est illa pars familiam conmendat haec uitam

 uos nunc patres conscripti oro adque obsecro ne tamdiu in
una domo sinatis esse dispares dignitates hic omnium parentum
summus est labor ut magis splendeant qui sequuntur dedit natura
synesio bonos mores pater optimas disciplinas fortuna commodas
facultates hoc unum ac potissimum nouo adhuc iuueni decus
superest cuius uos eritis auctores

 uiii pro ualerio fortunato  

  audierat fibrum ubi periculo urgetur parte corporis
quae in se desideratur abscisa uitam pacisci quod mater familias
in usum uertit suorum sed maiore iactura dum nimis timide
consulit aeris angustiis hoc tamen uerius questa quo minus
eripuit quam refudit

 subicite oculis patres conscripti imaginem quamdam
subplicantis matronae et ante principum pedes filii ornamenta
ponentis dolet misera et quod queritur et quod precatur id est
defectum pecuniae et uoti deformitatem nam certe potuerat
conuenientem censibus suis ut nunc facimus petere quaesturam
sed inopiae suae conscia hoc quoque ut grauissimum timuit quo
minus nihil est erat censurae uestrae patres conscripti
fortunati ostentationem notare quod nullo postea rei familiaris
auctus profectu uel minima fungi optat supra matris confessionem

 sed ut narrandi uiam relegam diu teneritas infelici remedio
fuit postquam aetas prouenit ad maturitatem agitur in uotum
recuperandi quod genere quaesiuerat inpulsu fortasse boni
sanguinis qui se semper agnoscit nam quod sciam nullus illi
aduentus noui conpendii fiduciam sui fecerat supplicat contra
matris orata  quid dico matris  aduersum se supplicat pro
senatu et forte eo tempore tamquam uacuum dignitatis emeritensis
ordo pulsabat ratus saltem mediocritati suae fortunati
conpetere facultates lis procedit ad forum multa de genere et
integrato natalium splendore dicuntur quae licet essent ualida
ad uictoriam plus tamen profuit quod nec illis idoneus uisus
est ideo rennuerunt sterile certamen adque ita noster hic
quaestorius candidatus non magis ut senator obtinuit quam ut
pauper euasit

 eligite nunc tempus quo potuit si modo umquam debuit uocari
ad tantae editionis inpensas primis aeui sui annis senator esse
desierat proximis laborauit ne minori curiae iungeretur num
designari potuit a uobis aut per beneficium primae supplicationis
alienus aut sub periculo secutae litis incertus

 intellego amplitudinem uestram diu ista nescisse adque ideo
ratum esse non debuit quod statuit ignoratio earum

