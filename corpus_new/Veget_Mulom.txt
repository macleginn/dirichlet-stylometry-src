

 capitula libri i  

 quibus signis aegritudo animalium cognoscatur
 quot sint genera morborum
 signa morbi humidi
 signa morbi aridi
 signa morbi subcutanei
 signa morbi articularis
 signa morbi farciminosi
 signa morbi subrenalis
 signa morbi elephantiasis
 cura morbi humidi
 cura morbi aridi
 cura morbi subcutanei
 cura morbi articularis
 cura morbi farciminosi
 cura morbi subrenalis
 cura morbi elephantiasis
 causae et curae generales morbi malei
 potio anniuersaria physica
 compositio suffimentorum contra morbum maleum
 alia compositio suffimentorum uehementior
 de ratione flebotomi
 quae diligentia adhibeatur in sanguinis detractione
 castrata animalia non deplenda
 admissum facientes non deplendos
 in quibus passionibus et ex quibus locis sanguis sit
auferendus
 de his qui ungulam cogunt quomodo sanguis tollatur
 de opisthotonis uulsis colicis strophosis et qui morbo
subrenali tenentur unde sanguistollendus sit
 de ratione foci atque cauterii
 de passione et curis febrium
 de lassitudine quae uidetur febribus similis
 de febribus internis
 si in autumno febrierit
 si aestate febriat
 si hieme febriat
 si ab indigestione uel pletura febriat
 si ex uulnere oris aut faucium febriat
 de coactionibus i de nimia lassitudine
 quae genera aegritudinum de coactione nascuntur
 de diuersis passionibus uentris
 de aqualiculo i stomacho
 de colo et coli dolore
 cura longanonis et ilei
 causae et curae strophi
 de lumbricis cossis tineis et pediculis
 de clysteriis ad curam lumbricorum et tinearum
 de calculosis iumentis
 de emphragma
 de ileo
 de dolore uentris
 de dolore coli
 de dolore uesicae
 cossi et lumbrici qua cura tollantur ad manum
 de syncopatis i confixis
 de his qui sanguinem per nares emittunt
 de infestatione sanguinis
 quae adhibenda est diligentia ut animalia sana perdurent
 potio aestiua
 potio hiemalis
 potio in autumno et in uere praebenda
 potio omni tempore necessaria
 de difficultate urinae
 de stropho
 de dorso curando
 de potione probatissima diapente

capitula libri ii
 de ualetudinibus capitis
 de apioso
 de frenetico
 de cardiacis
 de rabioso
 qua obseruatione curentur cyclo
 de cerebro commoto
 de capitis dolore
 de distensionibus
 de apioso
 de rabioso
 de insania
 de chirurgia
 de auribus
 de pilis qui nascuntur in oculis
 de suffusione oculorum
 de paracentesi oculi
 de lunatico oculo
 de staphylomate oculi
 ad album de oculo tollendum
 de suffusione curanda per nares
 de diuersis passionibus oculerum
 de strumis iumentorum
 de glandulis
 de pullaribus
 de fistula maxillae
 de expositione fistulae
 de tumore faucium uel capitis
 si ex pletura sanguinis fauces tument
 de oncomate i de tuberibus
 de lingua incisa
 de gingiuis et dentibus
 de osse fracto
 de cartilagine narium si sanguis fluat
 de palato si uena non clauserit
 de genere et qualitate mucorum qui per nares fluunt
 de cuferino i cum post cursum sanguinem de naribus fundit
 de polyposo
 de siderato
 de obseruatione flebotomi
 de ceruicibus
 de malandria i de uulneribus ceruicis
 de distillatione ceruicis
 de dissolutione scapularum
 de armis laesis
 de genu commoto
 de fractura articuli uel cruris uel coxae
 de flegmine marmore uel mallonibus
 de aquatilibus
 de pedibus reumaticis siue uentosis
 de impetiginibus
 de uligine i dulcedine
 de podagra iumentorum
 de orthocolis siue stillosis
 de pedibus et ungulis
 si pulmunculum ex apertura fecerit
 si exungulauerit iumentum
 de pedibus attritis siue mollibus
 de dorso confirmando
 de dorso iam laeso curando
 si pulmunculus nascitur in dorso
 si uulnus fecerit
 ut pili renascantur
 ut pili ex albis nigri fiant
 ut albescant de nigris
 si uermes fecerit animal
 de cura lumborum
 quibus signis dolor renum indicetur
 de internis musculis renum
 si extalis exeat animali
 de dolore testium
 de tumore testium
 si natura reuocari non possit
 si iumentum sanguinem minxerit
 de dysenteria
 si otiosum animal sanguinem mingat
 si animal sanguinem uomat
 si percussa uena claudi non possit
 de indignatione uesicae
 de uentris fluxu
 de uerrucis
 de uitiis coxarum
 de laccis gambarum
 de gamboso
 de his qui tunduntur a rotis
 de syrmatico i qui coxam subito trahit
 de morbo alienato ex quo refecta animalia moriuntur
 de roborosis
 de hydropicis
 de fartosis qui cum aquam biberint inflantur
 de tympaniticis
 de lienoso
 de emplectico
 de fragmatico
 de eo qui aquam timet
 de spasmo
 de epilepsia
 de eo qui aquam reuomit
 de sideratico
 de a sole percussis
 de cruditate
 de bulimo
 de anhelitu
 de aestu
 de paralytico
 de intrinsecus rupto
 de insania
 de pletura
 de passione pulmonum
 de orthotonico i platorigido
 de opisthotonico
 de lethargico
 de morbo regio
 de bile
 de bile arida
 de coli passione
 de uomica
 de coriagine
 de sintexi i de stomachis
 de icterico i albuginoso
 de stropho i tortionibus
 de dolore iecoris
 de inflatione uentris
 de intestini uexatione uel colo
 de tussi omnis generis
 de tussi quae uenit si quid faucibus haeserit
 de tussi ex perfrictione
 de tussi a colibus
 de tussi ab interioribus
 de uulsis
 de tussi quae ex humoris acerbitate generatur
 ad tussim siccam uel suspirium
 ad uomicam et tussim
 de diuersis potionibus
 de scabie
 si animal foeno malo laedatur
 si hordeo malo laedatur
 ad fascinum
 remedium contra omnes morbos
 si animal laedatur dum accipit potionem
 si animalia a uenenatis bestiolis mordeantur
 si buprestem comederit
 si uipera percusserit animal
 si araneum comederit
 si phalangius percusserit
 de mure araneo
 de scorpio
 ad canis rabidi morsum
 si stercus gallinacium comederit

capitula libri iii
 de numero et positione ossium
 de mensuris numeroque membrorum
 de numero et qualitate neruorum
 de qualitate uenarum
 de indiciis aetatis
 de signis quibus agnoscitur patria
 de temporibus uitae
 de potione ad reficienda iumenta
 ad tussim et uulsos
 ad cossos uermes uel tineas
 aduersus omnia genera morborum
 compositio suffimentorum salutaris
 compositio pulueris quadrigarii
 compositio caustici
 confectio malagmae
 compositio collyrii fistularis
 compositio malagmae crudae
 compositio syncrismae
 compositio traumatici
 compositio malagmae basilicae
 compositio malagmae alia
 compositio prima anacollematis
 compositio malagmae crudae
 compositio malagmae ad uligines
 malagma ad neruos
 compositio traumatici
 compositio collyriorum
 cephalicum emplastrum ad claudenda uulnera
medicamentum consuetum
chlora medicamentum ad uulnera limpidanda
de tetrapharmaco ad uulnera claudenda
glicium ad uulnera sordida et cancrosa
de ossoclari ad omnia ossicula
de styptico ad uulnera humecta
medicamentum ad omnia uulnera claudenda
implectoricum ad caua supplenda
ad oculorum rupturas et glaucomata
de syncrisma aliud
de lippariis
traumatici compositiones uariae ad uaria
caustici compositiones aliae ad diuersa
de malagmatis quibusdam
emplastrum quoddam
de ceroto
fomentum ad tumores uel quamlibet duritiam
potio hiemalis
potio aestiualis

capitula libri iu
 cura et medicina boum
 expositio morbi malei
 signa morbi malei
 curae morbi mali
 de stagnandis bubus
 carum boum
 ad fastidium
 catharticum boum
 ad interna curanda
 ad tortiones boum
 signa morbi humidi
 signa morbi sicci
 signa morbi articularis
 signa morbi subrenalis
 signa morbi farciminosi
 signa morbi subcutanei
 signa morbi elephantiasis
 curae morborum
 de bubus radicandis
 de suffimentis
 remedium ad cruditatem uel fastidium
 facile aliud
 de detractione sanguinis
 de qualitate uentris
 de ranis quae bubus nascuntur
 de febre boum
 ad tussim boum
 de apostema
 de sanguinis clodicatione
 ad tumorem genuum
 ad scabiem
 de tumore palati
 ad contusuram ceruicis
 de glabulis
 si a uomere laedatur
 de pedibus adtritis
 de armis laesis
 de praefractis cornibus
 ad uermes
 de morsibus serpentum
 ad oculorum uitia
 contra lacrimas
 ad sanguisugam
 descriptio machinae
 contra sanguinis fluxum
 ad luxaturam
 ad lumbricos cossos et tineas

curae boum ex corpore gargilii
 bouis si aegrotare coeperit
 ad tussim boum
 si bos collum subtorserit
 ad intestinorum dolorem
 ad scabiem boum
 ad sanguisugam
 ad fastidium
 potio iumentorum
 ad glandulas
 si iumentum stercus gallinacium comederit
 ad abundantiam sanguinis
 ad infirmitatem iumentorum
 ad scabiem iumentorum
 ad pituitas
 ad stranguriam
 ad morsum muris aranei
 ad uermes necandos
 ad pedes attritos

 prologus  

mulomedicinae apud graecos latinosque auctores non fuit cura
postrema sicut enim animalia post hominem ita ars ueterinaria
post medicinam secunda est in equis enim ac mulis et adiumenta
belli et pacis ornamenta consistunt  sed quo minus dignitatis
uidebatur habere professio quae pecudum promittebat medelam
ideo a minus splendidis exercitata minusque eloquentibus collata
docetur in libros licet proxima aetate et pelagonio non defuerit
et columellae abundauerit dicendi facultas  uerum alter
eorum cum rusticae rei praecepta conscriberet curas animalium
leui admonitione perstrinxit alter omissis signis causisque
morborum quasi ad doctissimos scriberet tam magnae rei
fundamenta neglexit chiron uero et apsyrtus diligentius cuncta
rimati eloquentiae inopia ac sermonis ipsius uilitate sordescunt
 praeterea indigesta et confusa sunt omnia ut partem aliquam
curationis quaerenti necesse sit errare per titulos cum de
eisdem passionibus alia remedia in capite alia reperiantur in
fine  additur etiam quod studio lucri quaedam ita sunt
compositae potiones ut pretium enorme contineant et curae
taxatio aestimationem animalis prope uideatur aequare ut
plerumque aut parci homines aut certe prudentes animalia sua
casibus dedant aut damnosam curationem dissimulent  his et
talibus rationibus inuitatus cum ab initio aetatis alendorum
equorum studio flagrarem hanc operam non inuitus arripui ut
conductis in unum latinis dumtaxat auctoribus uniuersis
adhibitis etiam mulomedicis et medicis non omissis nam
mulomedicinae doctrina ab arte medicinae non adeo in multis
discrepat sed in plerisque consentit in quantum mediocritas
ingenii patitur plene ac breuiter omnia enucleata digererem
causasque et signa morborum omnium declararem  nam si laus
prima medicorum est genus aegritudinis in homine reperire qui
passionem suam et manu potest et uoce signare quanto magis in
mulomedicina necessarium credetur genus aegritudinis nosse cum
mutum animal proprium non possit indicare languorem et ab
imperitis ad opus aliquod laboremque cogatur geminumque subeat
ex morbo et fatigatione discrimen ut certe neglectum inueterata
aegritudine nequeat sero curari  sicut mantuanus poeta diuino
ore testatur morborum quoque te causas et signa docebo
absque dubio autem omnis cura nutabit si genus passionis
ignores  ex inani persuasione illud generatur incommodum ut
honestissimus quisque erubescendum ac uile credat iumentorum
nosse medicinam primum nullius rei scientia uilis est nam cum
in humanae uitae conuersatione aliud fugiendum sit aliud uero
sequendum non est perfecta sapientia nisi quae utrumque
cognouerit  deinde quis existimet erubescendum talem
peritiam quae damna submoueat nam sicut incolumitas iumentorum
habet lucrum ita eorum interitus afferre uidetur incommodum
praesertim cum mancipia quorum plebeia curatio non putatur
saepe uilioribus pretiis quam equi uendantur aut muli 
postremo circa equos siue ad uehendos locupletes aptos siue in
circi contentione uictores siue in proeliis ut ita dixerim
probatissimos bellatores acerrimum studium amoremque constat
esse dominorum nec immerito uoluptati natum animal salutis
gratiam meretur ab homine  quis autem nosse curas iumentorum
erubescendum putet cum optima iumenta habere gloriosum sit
quis uituperatur id posse curare quod laudi ducitur possidere
 forte opera ipsa mulomedicorum uidetur abiectior notitia
autem curationis non solum honestissimis sed etiam disertissimis
conuenit ut prouisione et ordinatione sollerti curatis
animalibus et damnis careant et uoluptatibus perfruantur 
sed alii morbi sunt qui ea tantum animalia quae occupauerunt
uexant alii etiam ab uno uel paucis coeperunt in plures qui
pariter stabulantur uel aluntur et in totos saepius greges
saeuissima contagione transmigrant ut quamuis sanum animal intra
breue tempus alienae aegritudinis afflante uicinia repente
depereat  rectius est ergo eorum prius morborum et signa et
causas praedicere curasque monstrare qui quodam transitu
pluribus nocent nam aduersus maiora dispendia maiorem
sollicitudinem oportet impendi  prima igitur iumentorum
utilitas est domini uel procuratoris uel pastoris ipsius amor
atque diligentia comes enim semper est affectionis industria et
incolumia cupimus quaecunque diligimus domita animalia aut
praesepibus aluntur aut pastu indomita latioribus nutriuntur in
saltibus cotidie ergo uel frequentissime speculari conuenit
habitum iumentorum nam diligentibus morbus ipse se prodit

 liber i  

 quibus signis aegritudo animalium cognoscatur  

continuo enim animal quod ualetudo temptauerit maestius
inuenitur aut pigrius nec consueto utitur somno nec solito se
more transuoluit nec requiem ut sumat accumbit nec deputatum
cibum assumit ex integro et potum aut intemperantius appetit aut
omnino fastidit  stupentibus oculis auribus flaccidis erecto
uisitur pilo exhausta sunt ilia fit spina rigidior anhelitus
creber aut grauior os asperum et solito feruentius tussis
aliquando lenis aut grauior incessus ipse quo maxime notatur
segnis ac nutans  cum huiusmodi signa in iumento unum uel
plura conspexeris statim illud separabis a ceteris ut
contagionem non inferat proximis et facilius in solo iam causa
morbi possit agnosci  si diligenter habitum post unam
secundam uel tertiam diem ab illa maestitia fuerit absolutum
nihilque resederit in corpore ipsius quod putetur ambiguum
scito ex leuioribus causis illam uenisse tristitiam et animal
consuetudini pristinae esse reddendum  nec explorandi
omittatur intentio nam frequentius inspiciendum uidetur et
cautius quod semel coepit esse suspectum

 quot sint genera morborum  

morborum quidem diuersae sunt species sed uno generali
uocabulo continentur quod antiqui maleus nominauerunt ipsa
appellatione uim cladis periculumque testantes  sunt autem
species malei numero septem humidus aridus subcutaneus
articularis elephantiasis subrenalis farciminosus signa
omnium dicamus

 signa morbi humidi  

humidus morbus est cui de naribus pro mucis humor defluit
male olens et spissus colore pallido his grauatur caput oculi
lacrimantur et stridet pectus fit gracilis horrentibus pilis
tristis aspectu quem profluuium atticum ueteres uocauerunt
cuicunque autem sanguinolentus humor uel croco similis per nares
fluere coeperit iam insanabilis et uicinus est morti

 signa morbi aridi  

aridus autem morbus his agnoscitur signis nullus ei per nares
supra solitum humor emanat suspirat tamen grauiter et nares
habet extensas ilia cauabit intrinsecus et contractionem spinae
duritiamque patietur testiculi eius ita substringuntur ut
apparere uix possint cibi parcior bibendi appetentior ultra
morem propter quod pulmone siccato internum patitur ardorem
tensis oculis in obliquum respicit nec facile cubat hunc
suspirium uocant insanabilem nisi ab initio festina curatione
subueneris

 signa morbi subcutanei  

subcutaneus morbus autem his proditur signis uulnera in
corpore eius scabiei similia nascuntur ex quibus humor effluit
liquidus et uiridis qui pruriginem mouet ut scalpere parietibus
uel columnis animalia seque fricare compellat quo ulcera
corticem ducent huic nec humor per nares emanat nec anhelat
nec cibum respuit nec potum propter quod diu uiuit et ideo si
cura non desit ex hoc plurima iumenta liberantur  quidam
uero scabiem subcutaneum morbum dicere temptauerunt quod similia
supradictis uidetur ostendere signis et contagionem transferre
per proximos et tardius sanari sed quia necem nec gregi infert
nec facile periculum patitur a pestiferi illius malei societate
discretus est et seorsum ab illa dicetur

 signa morbi articularis  

articularis autem morbus quem  graeci uocant per
haec monstratur indicia interdum paucis interdum plurimis diebus
ab articulis claudicabit ut aut ictu calcis animalis alterius
percussus aut negligentia impactus aut saxo uel fuste uideatur
elisus sed haec solet esse distantia quod illa quaelibet laesio
loco figitur haec autem passio quia erratica est subito ad
pedem alterum migrat praeterea ossibus astringitur cutis et ad
tactum tractanti dura resistit  rigescit spina corpusque
contrahitur pilus erectus et horridus deformis aspectus macie
corpus affectum et quamuis non recuset alimenta nec curet si
desint in dies tamen deterior fit et tristior difficulterque
sanatur

 signa morbi farciminosi  

farciminosum uocabulum ex genere passionis euenit huiusmodi
deprehenditur argumento in lateribus et in coxis et in uerendis
quoque partibus et praecipue in iuncturis membrorum uel in toto
corpore collectiones inflantur rursumque his uelut sedatis aliae
nascuntur cibum potumque ex more recipiunt macrescunt tamen
quia digestio eis plena non prouenit  hilares aspectu
sanisque similes creduntur ab indoctis artis mulomedicinae quia
exterius agitur causa quibus imperitia artificum sanguinem
festinat auferre sed contraria ista curatio est nam affectis
farcimino quidquid est uirium tollit in initio tamen ne
morbus increscat uel in fine cum iam uires redire coeperint
emissio sanguinis iuuat

 signa morbi subrenalis  

subrenalis morbus non minus nomine quam ipsa passione
monstratur nam animal uelut renibus laesis a posteriore parte
deficiens prodit mortiferae necessitatis indicium tussiet
grauiter horrebit aspectu cutis duritia ex spinae rigore
proditur parcius potum parcius appetit cibum huic quia tota uis
morbi possidet lumbos a femoribus incipit prima curatio

 signa morbi elephantiasis  

elephantiasis autem dicitur ex similitudine elephantis cuius
naturaliter pellis dura et aspera morbo nomen et in hominibus et
in animalibus dedit  cuius signa haec sunt in toto corpore
uredo nascitur praecipue in dorso squamas similes corticibus
facit in naribus in pedibus etiam et in capite papularum feruor
emergit uel ozaenae asperiores frequenter oriuntur 
priusquam haec ostendantur indicia uentre soluto erit et
macrescet et aspere tussiet cuius os totum cum lingua asperum et
simile creditur esse combusto quae passio pullis a matre
depulsis plerumque perniciem consueuit inferre  hunc
diligenter curare cupientes non ante deforis aliquo medicamento
fouere contendunt nisi prius potionibus datis pestis euellatur
interior nam extrinsecus coepta medicamenta morbum non adimunt
sed interius compellunt et hac ratione periculum generant in
animalibus ergo morbo eodem laborantibus generalia ista sunt
uitia tussis aspera et crebra spina contracta et rigida macies
semper increscens cum studium et alimenta non desint demissior
ceruix stupentes oculi tardior incessus  nunc signis
omnibus generaliter singulariterque digestis singulorum morborum
speciales propriasque curas oportet adiungere post haec de
generali minutione singulorum et adustione docens concludam
librum primum

 cura morbi humidi  

maleus morbus si humidus fuerit ita ut per utramque narem
uirides defluant muci inter exordia caput eius adhibita
curatione purgandum est ita olei optimi unc iii liquaminis
floris unciam uini ueteris cyathos iii sereno tranquilloque die
pariter commisces et cum tepefeceris infundes in naribus ad
siphonem autem paulatim infundes non semel ad cornu  caput
religabis ad pedes sensimque iumentum impeditum compelles
incedere ut omnis humor emanet  quod si sanguis postmodum
coeperit fluere nihil timendum sed potius sciendum est animal
legitime fuisse purgatum post quod seuum caprinum resolutum oleo
miscebis sic infusis naribus exulcerationis illius mitigatur
asperitas  radicem quoque laseris tunsam et per fistulam
uento naribus insufflatam ut sternutum prouocet adhibere
commodum est  caput etiam extrinsecus auriculasque oleo
calido diligenter perunges et lana cerebro indita ab omni
perfrictionis necessitate munies nasturtii quoque semen bibendum
dabis ex aqua  praeterea potionem dabis quae diapente
uocatur et hac ratione conficitur murrae gentianae
aristolochiae longae bacarum lauri rasurae eboris bene tritas
et cribratas aequis miscebis ponderibus seruabisque  exinde
prima die unum coclearium cumulatum cum sextario uini ueteris
secunda die unum et semis tertia autem die duo coclearia
tepefacto mero aspersa et diligenti agitatione permixta dabis ad
cornu postea ex ceruice de matricali uena sanguinem detrahes
permixtumque acerrimo aceto in omne equi corpus infundes et
contra pilum diligenter fricabis ut ad similitudinem glutinis
inhaereat iumentum quoque in loco calido constitues  si
cibum fastidit aestate dumtaxat farinae hordeaceae sextarium
unum quinque sextariis aquae permixtum equo dabis in potu
triticeam quoque farinam simili mensura et ratione offeres ad
bibendum si autem fastidit non aliud dabis quousque hoc ex
sitis necessitate percipiat  de palato quoque postmodum
sanguinem detrahes ut omni ex parte qua morbus praegrauare
coeperit releuetur scito nisi diligenter occurras hunc esse
periculosissimum morbum nam cito in suspirium hoc est anhelitum
transit et spem omnem salutis excludit

 cura morbi aridi  

aridus uero morbus qui et suspiriosus praecipue dicicitur et
hic negatur a quibusdam posse curari propterea quod phthisi
quae hominibus mortifera est similis inuenitur cotidie enim
macie crescente exilior redditur penitusque siccatur  in omni
autem ratione medicinae facilius est quae abundauerint demere
quam quae uidentur deesse supplere salus tamen iumentis etiam in
hac passione praestatur si in principio possit occurri 
sanguinem siccis detrahere contrarium est sed uino et oleo
sufficienter admixto et tepefacto perungendum toto corpore animal
est ita ut caput et maxillae et extrinsecus fauces eidem
largius infundantur et contra pilum usque ad sudorem diutissime
confricentur intrinsecus autem a prima die hac ratione curandum
est  sucum ptisanae adipem suillum remissum et amylum ex
melle passoque decoctum per cornu in potione dabis ut canalis
gutturis eidem maxillarumgne compago laxetur quam siccitas
astrinxerat morbi quo facto in loco calido stabit  infusum
hordeum herbamque uiridem si inuenta fuerit debebit accipere
ut omni ex parte periculosa ariditas temperetur  consequenter
ei talis potio praeparetur passi optimi sextarium unum iridis
illyricae unciam unam piperis nigri semunciam croci scrupulum
murrae troglitis semunciam tracanthi semunciam pollinis turis
unciam unam oua cruda quinque pariter mixta prima die dabis ex
integro ita ut per triduum ipsam misceas semper et offeras ut
tam grauis morbi asperitas potionis dulcedine mitigetur  post
hoc melle butyro axungia salibus et picula offis pro aequa
omnium portione confectis suco ptisanae ac passo inuolutis
attritum animal replebis die prima quinque pilulas sequenti
septem tertia die nouem daturus ex more  nec ungendi
extrinsecus cum uino et oleo tepefacto desit industria et quia
amarissimus morbus est aliter non potest nisi amaris potionibus
solui contraria enim contrariis medicinis curantur  potionem
diapente sicut superius monstratum est non solum per triduum
cum uino sed per dies plurimos dabis ut tantum discrimen possit
euinci  quod si grauior tussis et strangulans urgebit
accipe fabae frictae sextarium unum seui caprini uncias tres
alii capita maiora tria permixta decoques et cum passo uel suco
ptisanae hordeaceae tepidum dabis ad cornu  quod si tardius
profecerit ista curatio ficus siccae pondera duo diligentissime
tundis in pila faeni graeci sextarium decoques quousque aqua ad
medietatem ueniat post colabis et faenum graecum in mortario
cum ficu conteres alii quoque uncias tres contundes similiter in
mortario et tam rutae quam apii fasciculos ternos quibus
omnibus pariter mixtis et diligenter contritis addis tracanthi
uncias ii  aqua in qua faenum graecum coctum fuerit
superfundis potionemque facias quae per cornu possit effluere
quam etiam tussientibus uel uulsis ruptisque animalibus per
triduum dabis  sequens remedium ad aridum morbum inter
nares iumenti scalpello secabis et aquam frigidam ei in situla
latiore suppones naresque ipsius assidue diebus plurimis merges
ut suspirium distabescat in aqua potionem quoque ei cotidie
dabis huiusmodi  sucum ptisanae cum seuo caprino decoctae
sextarium unum sulfur uiuum tus quoque masculum aequis
ponderibus deteris atque commisces ex eo coclearia singula
diebus singulis cum ptisana permixta defundis ad cornu cum uero
coeperit esse ualidior de ceruice sanguinem detrahes additoque
aceto animal perfricabis

 cura morbi subcutanei  

subcutaneus morbus cui humor pestifer inter corium et uiscera
commorat hac ratione curandus est fistulam quinquenariam
inter armos eius et uentrem loco consueto ad mensuram incisa cute
die sereno et si spatium est luna minuente indis ut mos est
per quam omnis uisceribus humor educitur coloris aurei uel
crocei languoris tabe corruptus  quae si minus traxerit
radicem herbae tithymalli in eodem uulnere inseres septem diebus
quae residuum uirus educat est et aliud remedium radiculam
quam quidam consiliginem uocant quidam pulmonaceam qua
mulomedici frequenter et bubulci utuntur in pectore animalis
hac aegritudine laborantis eatenus pones ut acuto cyprino
circines locum  postmodum perforato corio radiculam inseras
quae ibidem sponte sua tamdiu permanebit quousque cutis
quatenus cypro fuerit signata decidat in putredinem uersa ex
toto corpore ad illum locum humor attrahitur et per uulnus
emittitur  hinc potionem superius designatam quae uocatur
diapente cum uino ueteri optimo per triduum uel si necesse
fuerit per dies plurimos dabis apium quoque uiride et bacas
lauri uel si ista non inueniuntur folia lauri et cucumerem
siluaticum per partes minutissimas concides hordeoque miscebis
ut animal languidum sicut ex potione diapente ita et ex cibo
sentiat medicinam  huic tamen aquam tepidam cum farina
hordeacea uel triticea dare te conuenit et in loco tepido
stabulare nam frigus humoris augmentum est et rheumatis cibum
quoque magis siccum quam uiridem in hac passione debet accipere
et exerceri uehementer ut sudore siccetur humor infestus

 cura morbi articularis  

articularis morbus his declaratur indiciis claudicabit modo
de prioribus pedibus modo de posterioribus diuerso modo et quasi
tumor eidem in articulis circa coronas uel certe in genibus
apparebit propterea quod pestilentia morbi corruptus sanguis
neruos et uenas implet et laedit atque debilitat  huic
sanguinem primo de ceruice hoc est de matricali uena detrahes
quem acerrimo aceto permixtum per totum animalis corpus induces
ita ut illa loca quae uexata sunt diligentius ungas quia
creditur sanguis emissus e corpore et corpori cum aceto rursus
adpositus uitia morbosa siccare  quod si in genibus uel
articulis se morbus ostenderit de eisdem locis sanguinem
detrahes cui adicies cretam cimoliam aceti sextarios tres usti
aeris libram cimini triti libram resinae frixae libram picis
liquidae libram salis communis pugillum stercus bubulinum
recens quantum creditur posse sufficere ex hoc ubicunque tumor
apparuerit diligenter saepius illinies  de palato
specialiter sanguinem detrahes ne contagio occupet caput ab
armis quoque deplendum est si in prioribus pedibus claudicatio
apparuerit uel certe de coxis auferendus est sanguis si a
posterioribus coeperit claudicare  dabis quoque ei potionem
aduersus omnes morbos probatissimam centauream absinthium
peucedanum serpyllum sagapenum betonicam saxifragam
aristolochiam rotundam  haec omnia aequis ponderibus tundes
et diligenter cernes si febriunt animalia cum aqua si non
febriunt in uino optimo ita ut singulis diebus per sextarium
uini uel aquae tepidae cocti praedicti medicaminis singula maiora
coclearia plena et cumulata commisceas et per fauces degeras
ut amaritudinem morbi herbarum amaritudo compugnans possit
expellere

 cura morbi farciminosi  

farciminosus autem morbus ad similitudinem farciminis
appellatus est quia uelut fistulis quibusdam inter cutem et
carnem corruptus humor emanat et per totum corpus collectiones
plurimas facit et aliis uelut minuentibus aliae rursum
nascuntur  haec passio licet contagiosa sit facilius tamen
inter principia curatur quia interna eorum adhuc sana sunt sed
corruptus humor ex morbo inter carnem cutemque uersatur huic
tamen in initio tantummodo antequam incipiat macescere aut in
fine cum iam bene fuerit reparatum detrahendus est sanguis 
nam in media passione si flebotomo uti circa eum uolueris
aegrotum animal euirabis sed collectiones quascunque fecerit
inuri rectis cauteriis conuenit et ut efficacius prosint
cyprinis cauteriis est utendum quae uulnera pice liquida admixto
oleo et melle curantur  potiones catharticas uel nimis
amaras debet accipere id est diapente cum uino sicut superius
dictum est quae ad omnia genera morborum efficaciter prodesse
consueuit  praeterea radicis ebuli lib i infundes per
triduum in tribus sextariis uini optimi post semiunciam optimae
aloes centaureae unciam i radicis panacis unciam i
diligentissime teres et de illo uino in quo ebuli radices
infusae fuerint sextarium mittes et tepidum per cornu dabis
quam mensuram triduo custodire te conuenit ut etiam per uentrem
his catharticis potionibus digeratur humor infestus  quem
exerceri in cursu usque ad plenum sudorem saepius conuenit et
curatum obseruatione praedicta in pascua mitti ut die noctuque
aestiuo tempore sub diuo et libero aere pascatur quatenus et
uarietate herbarum oblectetur et solis calore siccetur rursusque
noctis aura et rore contactus facilius digerat morbum

 cura morbi subrenalis  

subrenalis morbus ut periculi plenus est ita ad intelligendum
apertissimus inuenitur nam renes iumenti occupat atque
dissoluit propter quod animal in primis partibus alacre
posteriora trahere consueuit  huic hac ratione succurretur
de utroque latere uel de femore incisis competenti loco uenis
copiosus sanguis emittetur qui acri aceto mixtus per omne corpus
et praecipue super renes animalis inducetur potionem notissimam
diapente ad cornu per os debet frequenter accipere  sed et
per anum calidissimis speciebus clysteris iniectione curandum
est aloes unciam pyretri unciam i euphorbii semunciam bacarum
lauri unciam i castorei semunciam pulei bene triti uncias i
seminis sinapis uncias iii afronitri uncias iii salis triti
heminam haec omnia diligenter contusa in tres diuides partes et
diebus singulis cum aqua in qua furfures tritici decocti
fuerint tepida sicut curae exigit ratio singulos semisextarios
clystere per intestinum animalis infundis ut calefactis
intrinsecus renibus solutus humor per uentrem cum stercore possit
emitti  praeterea lumbi ipsius oleo laurino uino calido
permixto confricandi sunt uehementer et saepe ut deforis et
intrinsecus acerbissima passio possit euinci cauteria quoque
renibus imponuntur ut uis morbi ignis ardore siccetur danda
quoque est potio octo specierum decocta cuius in articulari
morbo fecimus mentionem quia in omnibus efficaciter prodest

 cura morbi elephantiasis  

elephantiasis morbi superius est indicata discretio cui talis
est adhibenda medicina ut non extrinsecus uredinem uel
uulnuscula ipsius curare temptemus nam morbus refugiet
intrinsecus et penetrabit in uiscera ac periculum gignet sed
primum de matrice tollendus est sanguis et acri aceto miscendus
ac toto inducendus est corpore  post de palato et si uires
patiuntur de ceteris locis quae morbus infestat pro modo ac
tempore minuendus est sanguis et cum aceto rursum imponendus
 pulli autem a matre depulsi et ad stabula religati praecipue
solent hos morbos incurrere quia et digestio cibi qua in
pascuis utebantur primae exercitationis aufertur et nondum ad
sedendum robusti ad praesepia stare coguntur  elephantiasi
morbo et omnibus malei passionibus non solum diapente cuius
experimentis indubitatae sunt uires et sine qua mulomedicus
inutilis est sed haec quoque potio praeparanda atque seruanda
est  murrae troglitis lib i turis masculi lib i mali
punici corium selibram piperis unc i croci unc i acaciae
rufae selibram absinthii pontici selibram serpylli lib i
betonicae lib i centaureae lib i sagapeni unc iii
saxifragae selibram peucedani selibram  haec omnia tunsa et
bene cribrata ex melle optimo decoques et in uase uitreo uel
stanneo condita seruabis nam per uetustatem amplius ualet ex
quo medicamento singula coclearia cumulata singulis animalibus
morbidis in sextario aquae calidae et tribus unciis olei optimi
permixta per triduum dabis  ubi proficere coeperit ex uino
optimo et oleo dabis sicut dictum est coclearia singula
continuis diebus ex qua potione non minus quam ex diapente
quolibet morbo corrupta animalia liberantur pulli tamen
beneficio aetatis euadunt facilius saepe incurati moriuntur

 causae et curae generales morbi malei  

ea quae ad curam morbi malei execrabilis pertinebant
abundanter constat exposita nunc de pestilentia uidendum
rapacissima quae praedictorum morborum signa saepe nulla
profert et tamen cateruatim quoque obeunt subito quasi
dysenteria uel praedictis mortibus sed tanta uis ipsius morbi
est ut nihil expediat omitti nam gregum in pascuis funestus
interitus animalium quoque in stabulis mortes innumerae ex
ipsius contagione proueniunt et ab imperitis uel negligentibus
curam aut diuinae iracundiae imputantur aut fato  denique
sicut superius declaratum est ab uno animali incipit ipsa
pernicies et festinanter ad ceterorum transit exitium 
propterea equi separandi semper sunt in quibus suspicio tantae
pestis coeperit apparere usque eo ut etiam corpora mortuorum
animalium quae morbo eodem interempta fuerint exportanda sint
ad ea loca per quae aliis animalibus transitus non sit et
altissime obruenda sub terra nam et uiuorum qui corrupti
fuerint et mortuorum odore foetidissimo sana prius iumenta
complentur ac pereunt  cuius morbi causas plurimi
mulomedicinae auctores reddere temptauerunt asserentes ex nimia
lassitudine cursus uel saltus uiolenter extorti aut ex
caloribus aestatis uel ex perfrictionibus hiemis aut si uolentes
emittere lotium non sinantur uel si hordeum sudantes
acceperint aut si post cursum calidi biberint et si plena
uesica uel post potum cogantur ad cursum aut faenum comederint
hordeumque corruptum ex his uel huiusmodi necessitatibus maleum
morbum solere generari  uitanda quidem ista sunt omnia nam
ex his periculosae iumentis aegritudines saepe proueniunt maleus
autem morbus ex aeris praecipue corruptione descendit nam
austro uel africo uento flantibus interpositis annorum spatiis
recursu etiam ut asserunt catastematis sicut certo tempore
pestilentia homines sic animalia ille aer corrumpit et perimit
 unde probatissimae et plures sunt necessariae potiones quae
aduersus tantam uim praestare ualeant salutis auxilium quarum
partem superior iam pagina comprehendit partem ex omnibus
auctoribus collectam competenter adiunximus  remedium
proficiens ad omnes generaliter morbos semen cucurbitae
aegyptiae i coloquintidem quantum acetabulum capit friges et
conteres addita uini albi optimi hemina quod diligenti
agitatione permixtum linteolo colabis et per dextram iumenti
narem suffundes ut peruenire possit ad uiscera quae compositio
ad dysenteriam prodest  tertia quoque uilior sed non minus
apta curatio est radices cucumeris siluatici uiridis contundes
et in aqua una nocte macerabis deinde sublatas contundes et
colabis ex quo suco terna coclearia cum nitro trito permixta in
uino si animal sine febre est tepefacto cotidie faucibus
digeres ita ut septem diebus continuis curare non desinas 
nitrum quoque tritum et cucumeris siluatici radices minutatim
concisas addita hemina uini tepidi in hordeum bene purgatum
animali languenti infundes ut non solum potio uerum etiam
pabulum medicamento temperatum proficiat ad salutem  item
aliud remedium radices ebuli et radices urticae aequis
ponderibus minutatim concisas et infusas in liquamine optimo
macerabis colabisque per linteolum ex quo mensuram unius oui
tepefactam per nares animalis triduo digeres  consequenter
etiam ista facturus ut iumentum quod morbum patitur hordeum
cum apio et cucumere siluatico minutatim conciso semper accipiat
contusumque ipsum agrestem cucumerem et aquae sufficienter
admixtum bibere cogatur  laudatur et haec potio herbae
sabinae libram i trixaginis uncias iii centaureae uncias ii
aristolochiae uncias iiii bacarum lauri uncias iiii murrae
uncias iiii omnia contundes et cernes et in puluerem
minutissimum rediges et cum necessitas fuerit cocleare grande
plenum cum uini sextario tepefacto faucibus taediantis infundes
 haec quoque aduersus omnes morbos medicina succurret quod
quatenus uires patiuntur interpositis diebus cum praescriptis
minutionis obseruantiis primo de ceruice post de palato et in
quibuscunque locis se morbus ostenderit si in capite de facie
si in primis partibus de armis si in posterioribus de coxis
sanguis est auferendus et cum aceto miscendus ex quo animal
perfricetur  cui haec per triduum potio dabitur panacis
radicem uncias iii eryngii radicem ponderis tanti eryngion
autem herba melior est quae in litore uicina marinis fluctibus
nascitur carduo siluestri paene similis flore galbino cuius
eruendae sunt radices nam longius penetrare dicuntur feniculi
quoque seminis uncias iii aloes uncia una semis contusa et
cribrata in tres particulas diuidentur et cum fricti et moliti
tritici farinae sextario candenti aqua miscetur et ad cornu per
fauces triduo datur animali  pelagonius aduersus omnes
morbos efficacissimum puluerem credit esse si pullum ciconiae
nondum adhuc stantem sed iam plumas habentem uiuum in fictilem
caccabum mittas et gypses perustumque uapore furni in puluerem
redigas et tritum uitreo uase custodias exinde grande
cumulatumque coclearium cum uini sextario animalis faucibus
infusurus donec recipiat sanitatem  chiron uero praeter
alias compositiones quae iam relatae sunt asserit catulum
lactantem uiuum in aquam feruentem missum ac depilatum ita
decoqui ut ossa separentur a carne quibus diligenter ablatis
uiscera cum aqua in qua decocta fuerint liquamine optimo uinos
ueteri et oleo et pipere cum melle condita ad ui sextarios
debere seruari ac singulis animalibus binas cotylas tepefactas
donec ad sanitatem perueniant diebus singulis dari per fauces
 caput quoque haedinum omnesque pedes depilatos ad calidam ea
ratione qua catulum excoqui ablatisque ossibus condiri et
binis cotylis ad diem in potionem per cornu saepius datis animal
morbidum liberari de gallo quoque gallinaceo albo eadem quae de
catulo obseruanda demonstrat  radicem quoque herbae
tithymalli decoctam cum uino dulci dare morbidis suadet  ei
quoque animali quod profluuio attico coeperit laborare ita ut
uiridis ei uel pallidus per nares humor erumpat ex lotio humano
ueteri uel arietino duas cotylas cum uno cyatho olei rosei putat
esse miscendas et per nares quae humorem funestum egerunt
digerendas quae curatio et pulmonibus salubritatem et naribus
siccitatem praestare confirmatur

 potio anniuersaria physica  

pro physico autem et anniuersario remedio tradidit ulpicum
bene tritum uel alium maius quod quidam gallicum uocant capitula
singula cum singulis semunciis sagapeni et singulis cyathis
olei optimi diligentissime trita singulis aquae heminis oportere
misceri et heminas singulas per caput animalium dari uiii kal
iul hoc est initio canicularium dierum uii et ui quo facto
ternis potionibus stagnata ut dicuntur animalia armentiua uel
domita integro anno a morbo intacta seruari

 compositio suffimentorum contra morbum maleum  

aduersus morbum maleum cuius diuersae sunt species quae in
unctionibus quae in potionibus tam per os quam per nares
digerendis uel clystere quae in cauteriis uel flebotomo facienda
sunt declaratum est sed restat alia non minus necessaria
efficaciorque curatio quae suffimentorum genere et odore
praestatur  nam cum ipsa tabes ex corrupti aeris foetore
nascatur et usque in pulmones et uiscera penetrando descendat
non minus odoris austeritate quam potionum amaritudine consueuit
expelli  pro numero itaque animalium eliges locum humilem et
ex omni parte clausum in quo induces animalia uel iam
aegrotantia quae curare desideras uel adhuc sana et separatim
quae non uis morbi contagione perfundi origanum asinale
asphaltum peucedanum castoreum et opopanacem aequis ponderibus
permisces exinde quantum tribus digitis leuare poteris in
carbonibus uiuis mittis animaliumque os et caput super fumum
tenebis ut austeritas odoris per os et nares intrinsecus
ingressa omnia compleat et usque ad pulmones perueniat et
praestet animalibus medicinam

 alia compositio uehementior  

est et alia compositio suffimentorum ad morbos prohibendos
sumptuosior quidem sed ut putatur utilior sulfuris uiui libr i
bituminis iudaici libr i opopanacis unc ui acanthi unc ui
galbani libr i castorei selib aeris crudi unc ui salis
hammoniaci unc ii salis cappadoci unc iii cornu ceruini
lapidis gagatis masculi lapidis gagatis feminae ana unc iii
 lapidis haematitis unc ii lapidis sideritis lapidis
argyritis ana unc i equuleos id est caballiones marinos numero
uii caudas marinas ungues marinos ana numero uii uuae marinae
unc iii medullae ceruinae cedriae picis liquidae ana pondera
iii ossa sepiae numero uii auri semunciam ballucae siliquam
 et haec uniuersa commixta atque succensa odore suo morbis tam
hominum quam animalium resistunt et daemones fugant grandinem
prohibere et aerem defaecare dicuntur sed si memoratos lapides
aut inuenire nequiueris aut enormitate pretii ab emptione
cessaueris reliqua efficaciter prosunt

 de ratione flebotomi  

medicina omnis animalium uel si uerum quaerimus etiam
hominum nisi rationem curationis ante cognouerit atque
praedixerit languentis periculum errabit frequenter exposita
enim curandi ratio cum genere congruens passionis indubitanter
praestat auxilium ideoque pluribus membris ac morbis generale
remedium diligenter oportet exponi quod praecipue in sanguinis
detractione consistit si rationabiliter pro tempore et uiribus
animalium et pro aetate perfecti mulomedici adhibeatur industria
 quodsi ignarus fuerit huius rationis non solum per
detractionem sanguinis non curabit uerum etiam periculum
iumentis frequentissime generabit nam cum uita utriusque
animantium consistat in sanguine rursus tempestiue detractus
sanguis a corpore praestare solet sanitatem  cuius rei talis
redditur ratio sanguis enim ciborum humorumque indigestione
corruptus per membra discurrit et languorem doloremque aut
uniuerso corpori aut aliquibus partibus consueuit inferre nam
per constrictionem neruorum uenarumque tensionem inflatio
indigestioque generatur quae tensura ut ita dixerim corporis
aliter laxari nisi per detractionem sanguinis non potest unicum
enim compendium atque remedium est corruptionem illam quae
nocet et quasi infesta tabe aegritudinem uel periculum gignit
cum sanguinis ipsius uitiosa parte detrahere

 quae diligentia adhibeatur in sanguinis detractione  

hinc plerique ueris tempore quotannis de ceruice iumentis
sanguinem detrahere et sic in herbam mittere necessarium putant
ne ueteri corruptoque nouus sanguis admixtus natura calescens
debilitatem ualetudinis uel periculum faciat ueteres autem
prudentioresque auctores absque necessitate depleri animalia
uetuerunt ne consuetudo deplendi si tempore aliquo facta non
fuerit statim intra corpus morbum ac ualetudinem generet 
rectius ergo est minoris aetatis animalibus et bene ualentibus ex
nulla parte corporis sanguinem detrahi absque palato de quo
assidue tam minoribus quam maturis detrahendus est humor ut
caput oculi cerebrumque releuetur maturis uero animalibus non
incommodum est pulsare uenam cum mittuntur in pascua  illa
tamen in omnibus qui deplendi sunt consuetudo seruanda est ut
pridie quam uena pulsetur sustententur leuioribus et parcioribus
cibis ut per diastema composito corpore sint non turbato per
indigestionem in solo autem aequali statues iumentum ceruicemque
illius loro cinges quod strictius super scapulas teneatur ab
aliquo ut uena possit clarius eminere  tunc spongiola cum
aqua uenam ipsam saepe deterges ut altius emineat pollicem
quoque sinistrae manus interius deprimes ut non eludat et
tumidior atque inflatior uena reddatur consequenter iuxta
praeceptum artis uel animalis ipsius positionem sagittam exiges
cotibus bene acutatam  obseruabis quoque ne altius imprimas
manum et gulam atque gurgulionem rumpas et arteriam praecidas
hoc enim factum uitae periculum consueuit inferre percussa uena
faenum uel farraginem uiridem ad edendum appones animali
quatenus agitatione maxillarum per uenam melius acontizet
sanguinis impetus  cum autem niger uel corruptus humor
egressus est et coeperit rubicundior manare uel purior statim
iumentum tolles a cibo et imposita fibula uenae uulnus
adstringes in plaga uero pittacium pones ut diligentius
claudat licet quidam utantur et creta  deinde tenebroso loco
et calido statues iumentum et farraginem si tempus est uel
faenum mollissimum dabis septem diebus ac noctibus aquam etiam
offeres ut si uoluerit bibat sed triticea farrago hordeaceae
praefertur quae si defuerit hordeaceam dabis  memento etiam
quod ea melior est atque utilior quae uicinior marinis
fluctibus fuerit propterea quod uentrem facilius soluit
humoresque deducit  pulsata ex quocunque loco uena omnem
sanguinem diligenter excipies et aceto oleoque permixtum uel
aliis medicamentis quae ratio deposcit animalis ipsius corpus
perunges praecipueque illum locum ex quo detractus est sanguis
et qui esse putatur in causa  constat enim quadam ratione
naturali ipsum sanguinem cum superfusus est languentibus membris
praestare medicinam uitiumque siccare quam sollemnitatem
curationis non oportet omitti  praeterea interpositis diebus
post flebotomum animalia producentur ad solem et sanguis
detrahetur etiam de palato despumantur autem tertio gradu a
dentibus caninis quos oportet suspendi altius propter sanguinis
fluxum ita ut eadem die mollibus cibariis utantur et furfure
sequentibus diebus non ex integro hordeum consequantur sed a
bilibribus incipiant et ad consuetudinem per singulorum dierum
augmenta perueniant  consequenter tepido die ducantur ad
mare uel fluuium diligenterque loti tergantur uino quoque et
oleo in sole perungendi diligenterque confricandi sunt ut
corpora eorum calefacta aut repellant aut perferant perfrictionis
iniuriam quibus perfectis equi nobiles tum demum ad laborem
cursus itinerisque reuocentur

 castrata animalia non deplenda  

sciendum praeterea castrata animalia nunquam oportere depleri
hac causa quia iam partem uirium cum testibus amiserunt et si
depleta fuerint uehementius eneruantur hinc est quod asinis de
matrice nunquam detrahendus est sanguis quia naturaliter minus
habent sanguinis gracilioresque sortiti sunt uenas

 admissum facientes non deplendos  

admissarios etiam equos flebotomare non opus est partem enim
uirium et sanguinis in coitu digerunt si tamen ab admissura
cessauerint nisi annis omnibus herbarum tempore depleantur
incidunt in caecitatem quia id quod per coitum egerere
consueuerant redundat in oculis

 in quibus passionibus et ex quibus locis sanguis est auferendus  

nunc ne quid relinquatur ambiguum in quibus passionibus et
ex quibus locis sanguis emitti debeat indicabimus morbidis et
quibuscunque totum corpus in causa est sicut febrientibus de
matrice detrahendus est sanguis  cephalargicis autem
apiosis insanis cardiacis caducis freneticis distentis
sideraticis rabiosis quoquo modo praecipitur de uenis
auricularum sanguinem demere uerumtamen melius est ut de
temporibus quae dextra ac sinistra sunt detrahatur id est sub
cauatura temporum tribus digitis ab oculo interpositis inferius
uena perquiritur et ex utraque parte sanguis emittitur  eis
uero quibus suffusio contigit oculorum uel cetera uitia quae
oculis nocent inferiores uenae sub oculis positae quae
descendunt sub angulis oculorum inferioribus quatuor digitis
inferius quam oculi sunt inciduntur quibus uero fastidium inerit
uel arteriarum uel faucium tumor uel praegrauatio capitis de
palato auferendus est sanguis  quibus autem pulmo est in
causa uel iecur uel cetera quae his uicina sunt membris de
pectore minuendus est ex uenis quae positae sunt dextra ac
sinistra ubi brachiola coniunguntur et flexura fit cum armus
plicatur  quibus uero armi in causa sunt et cretiacis de
brachiolis sanguis minuatur quae uenae positae sunt interius
ubi centriae id est musculi brachiolares sunt sex digitis
superius quam genu tribus uel duobus digitis inferius quam
centriae hae uenae sagitta percutiantur sed caute ut mediae
tangantur propter debilitatem animalis quia hae commixtae sunt
neruis  quibus autem articuli in causa erunt uel si articulus
exemptus uel intortus fuerit aut aquatilia habuerit uel
quidquid simile in articulis contigerit desub cirro sanguis
detrahi debet quae uenae positae sunt inferius quam articuli
tribus digitis sub cirro tribus digitis super coronam quae
uenae cum summa cautela tangendae sunt quia articulorum
coniunctae sunt neruis cretiaco autem uel si basem mouerit de
coronis rectius tollitur sanguis

 his qui ungulam cogunt quomodo sanguis tollatur  

quibus autem iumentis uel suffusionis uitio uel per uoluntatem
extrusicia ungula fuerit quae uulgo ungulam cogere dicuntur
uel quibus emota basis longi temporis claudiginem fecerit
eiusmodi curatione sanantur  componis pedem ad gulbiam et
omnem ungulam ad uiuum allidesque iumentum ac suffraginem illius
alligatam lino uehementer stringes totumque simul ungulae solum
in circuitu scalpello circumgyrabis ut a corona ungulae
subleuetur ex parte tunc circumcisorium inseres inter unguem et
solum et cum bene elimpidaueris suffraginem soluis et inuenies
de calcaneo uenas fluere et cum sufficienter emanauerit cruor
sale perfricabis postmodum aceto et oleo inunges et linteolis
munies diligenter  spartea calciare curabis ut post
egestionem humorum ungula reparetur huiusmodi autem curam
nunquam nisi singulis pedibus adhibere debebis ut in tanto
dolore animal duret ac stet si autem in alio pede similis est
causa cum in illo qui prius curatus est firmiter animal stare
coeperit tunc eum elides et ut dictum est simili obseruatione
curabis  si uero in his causis animal stremmare uolueris
semissabis hoc modo compones ungulam eius ad uiuum et contra
uenam sagitta pertundis ut possit sanguis acontizare per solum
quod sagitta pertuderit simili autem modo sale fricabis oleoque
et aceto linteolisque curabis dumtaxat singulos pedes ita ut
portare se possit hi plane qui semissantur non eliduntur

 de opisthotonicis uulsis colicis strophosis et qui morbo
subrenali tenentur unde sanguis tollendus sit  

opisthotonicis uel qui morbo subrenali laeduntur uulsis
etiam colicis et quibus uenter frequenter dolet de cauda
sanguis emittitur licet melius putetur propter huiusmodi causas
ortas de uisceribus debere sanguinem tolli  quodsi de cauda
detrahere uolueris sic facies erige et resupina caudam ad
lumbos quatuor digitis ab ano ubi pilos non habet caede caudam
cum tabula aliqua ponderosa quousque se uena demonstret et in
caudae media diuisura quatuor digitis ab ano sagitta percuties
uenam ut acontizet sanguis post decursionem fasciola
colligabis  cum autem de uisceribus emittere uolueris sub
inguinibus dextra et sinistra in singulis femoribus eminentes
uenas medias sagitta percuties sed caute propter uicinam
mixturam neruorum post decursionem sanguinis cretam impones 
si laocae in gambis fuerint aut aliquis dolor coxae uel gambae
sanguis detrahatur sub gambis sunt enim uenae a uisceribus
descendentes per gambas interius quas medias propter uicinam
mixturam neruorum caute transuerse flebotomo percuties et post
decursionem fasciola ligabis

 de ratione foci atque cauterii  

in animalium curis ac medicinis duplex remedium auctores esse
uoluerunt minutionem sanguinis per quam constricta laxantur et
ustionem cauterii per quam laxata firmantur sed cum flebotomi
ratio euidenter uideatur exposita cauterii quoque licet
nouissima cura sit tamen aperienda uidetur utilitas  nam
ustio laxata constringit inflata attenuat humectata desiccat
coagulata soluit carcinomata praecidit ueteres dolores emendat
alienatas corporis partes ex qualibet causa ad statum suum
reuocat super naturam excrescentia sublata et adusta crescere
non sinit  nam cum candente ferro ruperis cutem uitium omne
concoquitur atque maturatur et beneficio ignis dissolutum per
foramina quae facta sunt effluit cum humore atque ita sanatur
passio et tollitur dolor post quae cicatricibus clausis
constrictior et robustior redditur locus ac prope insolubilis
cutis sciendum quoque cyprina cauteria plus effectus ad curandum
habere quam ferrea  praeterea si in capite morbus est
inuritur ceruix si subrenalis est lumbis ignis adhibetur
interdum autem puncta infiguntur interdum ad similitudinem
lineae candens ducitur ueru aliquando uelut palmulae fiunt in
hoc enim mulomedici cum arte laudatur ingenium si ita animal
cauterio curauerit ne deformet  pro locis autem in quibus
est passio et pro pellis aestimatione cauteria uehementius
imprimuntur aut leuius memoria autem retinendum est fracturas
et emota uel extorta aut eiecta de locis suis uri penitus non
debere nam perpetua debilitas consequitur  sed melius est
cum locis suis reposita fuerint et ligaturis diligentius
communita atque ita naturae industriaeque beneficio corroborata
calasticis unctionibus et malagmis ad postremum causticis eadem
percurare ad spem perpetuae sanitatis  quod specialiter
admonendum est ne mulomedici festinantes dum foco curare
cupiunt animalia debilitent aut deforment cum flebotomis
potionibus unguentis syringis medicaminibusque diuersis ante
sit temptanda curatio et si nihil profecerint ad extremum ignis
adhibetur

 de passione et curis febrium  

 quaecunque passiones plus iumentis periculi inferre
consueuerunt et difficilioribus obscurioribusque indigent curis
has primo amplectimur libro ut et facilius reperiantur quae in
exordiis ipsis occurrent et legentibus fastidium non possint
adferre  febrientibus itaque animalibus quam primum conuenit
subuenire nam non amplius quam triduo caloris uim sustinere
posse creduntur intra quos si curata non fuerint moriuntur
oportet igitur prius passionis huius signa causasque praedicere
et mox medicinas exponere  febriens iumentum deiectum caput a
terra leuare uix poterit erit oculis apertis labiis demissis
tristitia turpis et grauitas corporis insequitur testiculi
tumidiores laxius pendent membra caloribus feruent uenae
uehementi pulsu saliunt anhelitusque creber et calidus tussis
assidua incessus nutans fastidium cibi bibendi cupiditas
uigiliae iuges  causa autem huius passionis ex magno labore
et fatigatione est si negligentia consequatur interdum aestu
nimio aut perfrictione uehementi uel ex cruditate ciborum aut
sudoris subita infrigidatione uel ex feruore hordei nouelli
euenire consueuit  curatio autem ista solemnis est continuo
sanguinem eis de facie uel de temporibus aut palato oportet
emitti ab omni esca prima die penitus abstineri tunc faeni
optimi aut herbae uiridis subinde pusillum offerri oportebit et
quiescere etiam ab omnibus rebus et etiam sequestratum
temperato tempore et inambulationibus leuibus animal commoueri
calidis quoque locis coopertum stabulari  cum coeperit melius
esse herbam minutatim concisam porrigito quae si defuerit
hordeum maceratum ablatisque suis folliculis tusum in modum
ptisanae paulatim offeratur et frequenter exiguum

 de lassitudine quae uidetur febribus similis  

 plerumque autem equi ultra uires ad cursum coacti aut
ponderibus praegrauati aut sudore defecti similia febrientibus
signa demonstrant quos sic intelliges oculi sublacrimantes
erunt et tanquam suffusi sanguine praeterea spiritum crebrius
agitat faenumque fastidit et de posterioribus pedibus melius se
sustentabit nam priores quasi subtritos tardius ponit

 de febribus internis  

 quod si febris interna fuerit non facile animal dormiet et
cotidie deterior fiet interdum furunculos in dorso uel in
lateribus habebit scias eum a morbo de quo superius disputatum
est maleo teneri cui lotium aliquot diebus tam hominum quam
arietum per nares infundes et sic potiones quae de isto morbo
supra scriptae sunt dabis

 si in autumno febrierit  

 si autem autumni tempore coeperit febrire iumentum statim de
ceruice sanguinem detrahes uel gradu tertio de palato post
herbae trixaginis sext i tracanthi rosarum ana unc i in pila
lignea pisabis cernesque subtiliter ex aqua cum mulsa et oleo
potionabis atque ita restitues sanitatem

 si in aestate febriat  

 si autem aestate febrire coeperit totum sudabit sataget
salientibus uenis naturam mincturo similis demittet ad terram
transuerse ambulabit de coxa media quatuor digitis ab ano uenam
inquiris et ex ea sanguinem detrahes si autem non inueneris de
ceruice tollendus est cui hanc potionem pro tempore dabis
herbae portulacae plenam manum tundis sucumque eius cum tracantho
et ture et suco rosae campanae mulsa addita offeres potionem
non satis grandem ne plus quam oportet infrigides quia cum
quasi splene careat simul et defectione sanguinis calore
priuatur

 si in hieme febriat  

 hieme uero si febrierit suprascriptas species arides
contundito diligenterque misceto et per sinistram narem dato
sanitas consequitur febrientibus autem haec potio utilis
traditur mannae turis unc ii s iris illyricae unc ui
piperis unc i bacarum lauri seminis apii ana unc i cum passo
potionabis  item post detractionem sanguinis de matrice aut
de palato sic potionabis febrientem hyssopi libr i abrotoni
unc ui lactis caprini sext i amyli cyathum olei optimi unc
iii herbae urceolaris suci cyathum misce cum ceteris et per
cornu faucibus infunde erit salutare remedium  item alia
potio lactis sext i olei cyathos ii croci scrup i murrae
scrup ii apii seminis coclearium plenum miscebis pariter et
dabis ad cornu hieme farinam triticeam cum aqua tepida aestate
autem farinam hordeaceam cum aqua frigida dabis in potu si
febrienti tensura non desinit iliorum loca cauterio inurenda
sunt et usta curanda  item alia potio lactis caprini
heminam amyli cyathum oua iu olei cyathum sucum herbae
urceolaris cotidie potionabis usque ad sanitatem  item
unctio qua perfricandi sunt febrientes rosae lib s olei
ueteris lib i aceti heminas iii olei cyprini lib s
portulacae seminis et nucis amarae unc ui mentae uel rutae
quantum sufficit teres et commisces et tepefacto utere ita ut
diutissime confrices contra pilum et in loco tepido unctum
animal coopertumque statues  item potio alia si hieme
febrierit gentianae unc i aristolochiae hyssopi absinthii
abrotoni ana unc i caricarum unc ui seminis apii unc iii
rutae fasciculum bonum in caccabo cum aqua decoques ad tertiam
et cum nigrescere uideris coctum est exinde unam heminam
misceto cum suprascriptis et per cornu faucibus infundito

 si ab indigestione uel pletura febriat  

 si quod iumentum ab indigestione uel pletura febricitauerit
naribus spiritum ducet et ilia frequenter agitabit anhelitusque
erit feruens et olidus spinam facilius flectet nam qui ex
perfrictione febrit rigidus est quia calor membra dissoluit
frigus astringit ex pletura igitur febrienti copiosus sanguis
emittitur de ceruice nares aceto perfricantur ut sternutet
saepius  uenter quoque febrientis si durior fuerit per anum
iniecta manu stercus extrahatur a cibo abstineat parcissimum
potum per interualla suscipiat et unctum suprascripto medicamine
diuque fricatum loco stabit calido horis tribus aut quatuor
coopertum postea ad ambulandum producetur nihilominus inuolutum

 si ex uulnere oris aut faucium febriat  

 si quando ex uulnere aliquo uel suppuratione oris aut faucium
nascitur febris de temporibus nec non etiam de palato
detrahendus est sanguis de maxillis quoque siue de ceruice et ad
postremum quicunque locus febrienti doluerit ex eodem cum
mensura sanguinem oportet auferri quod si cibum penitus
respuerit farinam aquae mixtam ad amyli instar faucibus eius
infundes offas quoque de passo facies iustae magnitudinis et
septenas cum oleo digeres ut possit habere substantiam ita
denique febrienti utilis est ex quacunque parte detractio
sanguinis fiat si consideratis uiribus animalis mensura
seruatur nam ut emissus rationabiliter humor releuat ita
enormiter ablatus euirat uel turbat

 de coactione i de nimia lassitudine  

 coactio in animalibus passionis est nomen ex qua
aegritudinum diuersa genera nascuntur ideo sic appellata quod
ab iniuria uel labore uel ex coactione contingit quotiens enim
lassum animal fatigatione itineris uel nimietate cursus uel
magnitudine ponderum non studiose refouetur uel aestate sitire
uel hieme algere compellitur uel certe penuriam sustinet cibi
aut hordeo nouo aut faeno pessimo laeditur et per dies aliquot
circa curam eius nulla adhibetur industria sic totius corporis
compago et interiorum uiscerum dispositio per iniuriam et
fatigationem uitiatur

 quae genera aegritudinum ex coactione nascantur  

 ex qua coactione haec passionum genera nascuntur ex
perfrictione enim fiunt opisthotonici podagrici phthisici ex
aestu autem euenit grauedo febris insania capitis dolor ex
sudore oritur tumor in cruribus suffusio in pedibus febris
spasmus et tussis  ex humore quoque qui de naribus profluit
passio apertissime declaratur a cerebro enim uel a capite uenit
multa pituita crebra et spissa a perfrictione erit humor tenuis
aquaticus et frigidus ex qua re fiunt coriaginosi et tetanici
et tussici  a tolibus et glandulis et arteriis humor erit
candidus et uiscosus ex quo euenit fastidium et faucium
praefocatio et synanche a pulmone autem humor crassus
sanguinolentus et male odoratus emanat colore pallido ex qua
causa fiunt peripleumonici uomicosi orthopnoici et phthisici
 a morbo autem maleo uenit humor multus et crassus et
pallidus ex qua re fit catarroicus profluuius atticus et
suspirium articulare a iecore humor erit liuidus et uiridis et
tabidus non ualde crassus neque olidus ex qua re fiunt
syntectici hydropici febricosi  ideo autem signa passionum
causasque diuisimus ne ignoranti error noceret et facilius
euidens doctrina curaret apsyrtus huiusmodi de coactionibus
prodidit medicinas si equus inquit coactus de uia uenerit
oculi eius intro abibunt uel uersabuntur spirat calidum
frequenter atque suspirat et auriculae huius ac reliquum corpus
extensum erit cuius talis est curatio ut parum hordei accipiat
faenumque non multum  potio autem huiusmodi praeparabitur
hyssopi abrotoni ana unc i sampsuci unc ui faeni graeci
lib i lini seminis pondo ii haec omnia tusa et cribrata in
caccabo nouo cum sex aquae sextariis infundis addisque ix
duplices ficus quae cum ad partem dimidiam decocta fuerint
uniuersa conteres atque liquabis praeterea uini ueteris optimi
sext iii mellis heminam  piperis triti drachmam adicies
suprascriptis rursumque feruere facies omnia ex qua calidam
potionem plurimis diebus dabis quae mirifice iuuare consueuit
 si de labore itineris suffusio pedum forte prouenerit caue
ne sanguinem calido detrahas sed requietum flebotomabis
huiusmodi beneficio potionis usurus turis masculi drach ii
foliorum caprifici lib grana piperis xxu fermenti unc iii
croci drach quartam partem omnia bene trita in tres partes
diuides et exposcatum iumentum triduo cum oleo potionabis et
uino  si hiems fuerit tepida os ablues aestate frigida si
tardius aut non rectus ambulat furfurem et resinam calentem
ungulis imponis non semel tantum sed aliquotiens donec rectus
incedat si uero ista non profuerint semissabis eum ut de
ungulis sagitta contactis competenter profluat sanguis et
uulnera traumatico curabis  farnax autem de lassis haec
signa monstrauit toto corpore grauabitur et posteriora crura
quasi inligata habebit posca itaque et puleio nares eius et
totam faciem fouebis panem et merum dabis ut manducet
offeresque ei lactucas uel gramen diligenter lotum atque
concisum consequenter daturus huiusmodi potionem  sucum
ptisanae passum oua oleum roseum quae omnia pariter mixta per
triduum dabis ita ut hordeum primo decorticatum siccatumque
manducet praemonendum autem est ne iumento ex coactionis
iniuria laboranti pulses uenas calentes continuo enim neruorum
contractio et debilitas consequitur  oportet autem armos
eorum et genua uino calido et oleo tepido suffundere totumque
corpus multorum manibus diutissime confricare et loco statuere
tepido mollia de siccato stercore uel de paleis strata praebere
posteriorem partem flebotomo lassis non oportet attingi ne
penitus euirentur quod si uenae in cruribus tument et plenae
sunt humore de coronis sanguis auferatur

 de diuersis passionibus uentris  

 non minus multae et obscurae ualetudines in internis
animalium quam hominum existere consueuerunt immo si uerum
quaerimus prope pares atque consimiles sumus nam animalibus
quia rationales sumus sola mente praestamus corporis uero
natura communis est maxime in doloribus  dolorem uentris in
iumentis ueterinariorum imperitia putat facile posse curari
quod graue nescit et ex uentositate uel constipatione uitium
tortiones uocant et interiorum incisiones quibus aut
praecantationes anicularum more  aut aliquod quasi physicum
remedium adferre conantur cum quid enim intrinsecus iumentis
dolere coeperit statim se allidunt et uolutant et solius uentris
creditur esse causa cum plures et difficiles sint passiones ex
quibus dolor et uolutatio illa contingit et nisi singulis pro
causarum genere competens medicina subuenerit sanitas redire non
poterit efficaciter autem curare potest nemo nisi qui
internarum aegritudinum signa rationesque cognouerit

 de aqualiculo i stomacho  

 primum uenter ipse qui aqualiculus nominatur totius
corporis obtinet dominatum in cuius capacitate cibus potioque
miscetur ac per digestionem naturali calore decoctus separatis
humoribus partem ad substantiam membrorum conuertit in
sanguinem partem in urinas resoluit partemque secernit in
stercora  quodsi loca illa perfrictio longi temporis
uitiauerit intestinorum dolor et corruptio digestionis
necessario sequitur nam pars humoris coagulatur ex frigore et
fit conglutinosa in praecordiis atque in intestinorum partibus
quae ducuntur ab aqualiculo usque ad colum quod appellatur
typhlon enteron retinetur et haeret per quod in colum quod
latine ieiunum dicitur humor pessimus transit et interclusione
sua cibum non patitur ad inferiores partes more solito
descendere  hinc etiam tortura et extensio uentris dolorque
cum magno periculo generatur quae passio graece emphragma
latine praeoccupatio dicitur

 de colo et coli dolore  

 exoritur et alia causa doloris asperior quae graece
cordapsos appellatur cum praeclusa intestina uiscerum uento
fumoue se urgente colligantur usque eo ut aquam et cibum et
stercus etiam animalia interdum reuomere cogantur praeterea ad
similitudinem hominum propter perfrictionis iniuriam coli quoque
dolore uexantur propter quam necessitatem animalia diu se
uehementerque uoluendo rumpuntur quod curari iam non potest et
ideo moriuntur

 cura longanonis et ilei  

 alia quoque uitia ex perfrictione huiusmodi humoris
nascuntur qui cum intestina maiora praecluserit et in eorum
sinibus stercora coeperit detinere prohibet illa ad cataclidem
longanonis decurrere  longanon autem intestinum uocatur per
quod stercus egeritur  tunc uentus crassus uel praeclusione
ipsa intra uiscera increscit ac saeuit et dolores morsusque
excitat uehementes ex quo iumenta se proiciunt ac uolutant
extensisque pedibus calcitrant  sed per impatientiam se saepe
iactando uentus increscit et mixtus stercori usque in intestina
descendit nec iumentum ut supra rumpitur quod uitium ileos
uocatur ab eo quod intestina locis suis exclusa quasi helices
faciunt quae ualetudo periculosa est nisi cum celeritate
subueneris  huiusmodi autem sunt adhibenda remedia aqua
calida renes animalis diutissime fomentabis faenumque cum calida
ut magis uapor penetret frequenter apponis post ciliciis
diligenter absterges oleum uetus et picem liquidam et oleum
laurinum misces calefacies et diutissime perfricabis ita ut
testiculos ipsius perungas et in auriculas calidum medicamen
infundas  tam diu autem fricabitur ut sudare incipiat et
uentum emittere ex quo spes ostenditur sanitatis quod loco
calido statues ac sagis cooperies diligenter hanc daturus
cotidie potionem piperis grana l petroselinum quantum quatuor
digiti comprehendunt cumini alexandrini tantundem cumini quoque
africi tantundem semen apii murram nepetam trixaginem aequis
ponderibus quibus ad dimidiam omnium partem nitrum admiscere te
conuenit quae omnia bene trita ex uino calido et oleo aequis
ponderibus et melle quantum satis fuerit dabis  haec autem
potio calefacit et uentrem resoluit quod remedium si tardius
subuenerit saccellationes ex furfure calidissimo plenas super
totum dorsum et renes animalis imponis clysterizabis etiam ex
aqua calida et oleo quod cum sale et melle et afronitro miscebis
ouoque et ita uentre laxato et stercora emittuntur et uentus
 quod si clyster defuerit salem bene tritum et mel coques
pastillosque longos et duros facies et in anum iumenti immittes
interius quae res omnem spurcitiem humoris intus obstantem
abstrahit et ad sanitatem perducit nec est aliud quod magis
ualeat subuenire

 causae et curae strophi  

 sunt animalia quibus assidue uentris interuenit dolor qui
strophus appellatur et hac ratione concipitur interdum sudor
animalium uel nimio cursu uel labore profluens in internis
residet intra uentris intestinorumque compaginem qui punctiones
doloresque praestat interius et cum totum a labore cessauerit ac
refrixerit corpus animalis cessat et dolor sed cum a labore
calefieri coeperit rursus exoritur  et ideo strophus
uocatur nam frequenter uolutatur et cum surrexerit terram
pedibus tundit et interdum quasi manducare conatur et iacens
uidetur quasi pusillum requiescere et surgens citius ambulare se
cogit sed ex hac iniuria frequenter uolutando uentum sibi nutrit
intrinsecus et fit tympanites ex quo et omentum rumpitur et
praesens uitae periculum consequitur  quod uitium si in
perpetuum auferre uolueris paracentesim facies sic quatuor
digitis sub umbilico ad ueretrum uersus medio climate uentris
sagittam inicies ut non solum cutem uerum etiam peritoneum ipsum
aperias peritoneum enim dicitur membrana quae intestina omnia
continet ad mensuram autem cum magna cautela peritoneum aperies
ne intestina laedas et praesens discrimen inferas  post
exempta sagitta subicies fistulam centetalem quam mulomedici
portare consueuerunt minutis foraminibus multisque pertusam per
quam foras humor emanat quem suscipies in uase et inuenies
limpidum lotio similem tolles uero non minus sextario  haec
cura etiam illa animalia sanabit quae uel stupida uel macra sunt
ex coactione longi temporis quibus nitrum diligenter cribratum
in hordeum debes aspergere quod omnes acerrimos humores et
spurcitias corporis purgat sed strophosis dabis potionem
superius declaratam plurimis diebus etiam acopo thermantico
renes eorum totumque corpus perunges et diebus aliquot a pluribus
facies confricari ad ultimum renibus eorum causticum inducis et
sic reuocas ad laborem

 de lumbricis cossis tineis et pediculis  

 intolerabilem dolorem intestinis inferunt lumbrici et uermes
et tineolae quas alii pediculos appellant nam coagulare et
aqualiculum intus erodunt et uulnera faciunt ex qua necessitate
animalia macrescunt et coriaginosa fiunt et sine febre non sunt
et celeriter moriuntur huiusmodi passionis signum est cum
inuenitur humor in ano fabae coctae similis est autem sanies ex
illis uulneribus quae bestiolae intrinsecus fecerunt  ieiuna
animalia ex hac necessitate uehementius torquentur nam cum his
deest cibus magis uitalia consumuntur a uermibus hi non sunt
inflati et tamen per dolorem se uolutant et in spinam se
proiciunt et caput sibi intra pedes mittunt et ostendunt doloris
sui locum dentibus ilia sibi quasi scalpunt et rodunt non
nunquam lumbos et caudam parietibus fricant cum ista signa
ostendere coeperint et crebro clamare hoc est uehementer
hinnire scias eos iam morti esse uicinos  quibus adhibetur
ista curatio olei uiridis amari sext ii fasciculum absinthii
pontici concoques praeterea nasturtii seminis santonici
coriandri seminis radicum seminis sinopidis ponticae unc i
misces et faeni graeci selibram haec infusa et decocta in oleo
illo facies permanere ex quo heminam olei et aquae tepidae
heminam dimidiam per cornu dabis quia uirtus medicamentorum et
lenitas olei animalia ipsa intus occidit et foras eicit  ex
qua potione si per multos dies acceperit permixto nitro tunso et
castoreo omnes lumbricos et tineolas et uermes excludit a
corpore et cum stercore eicit et restituit sanitatem  alia
potio ad lumbricos tineolas et cossos santonici absinthii
pontici pollinem lupini crudi seminis nasturtii scobis cornu
ceruini seminis radicum unc iii sinopidis ponticae pastillos
iii pollinis erui unc iii uini austeri sext iii olei hispani
sext i opopanacis unc i seminis coriandri heminam haec
omnia diligenter trita decoques et cotidie ieiunis heminas
singulas dabis

 de clysteriis ad curam lumbricorum et tinearum  

 sed quia pestes ipsae saepius ad coagulare se conferunt et
potio per os data ad loca ubi morantur rarius peruenit ideo
etiam per anum adhibenda sunt clysteria  aceti acerrimi sext
semis olei uiridis tantundem opopanacis unc semis centaureae
unc iii absinthii pontici unc iii santonici unc iii
farinae lupini crudi unc iii farinae orobi unc iii seminis
rafani seminis coriandri unc iii nitri triti unc iii radicis
capparis tunsae unc iii haec omnia decoques cum oleo et aceto
et per triduum singulos sextarios bene calentes per anum de
clystere infundis animali  memento autem quotiens per os
potionem das animal contra cliuum teneri debere ut facilius
quod acceperit ad interiora descendat quotiens autem
clysterizabis caput animalis in ualle statues et clunes ad
altiora conuertes ut quod per clysterem diffundis ad interiora
perueniat diutissime autem in talibus locis post potionem animal
retinetur ut facilius necentur uel eiciantur pestes internae
 ad cossos specialis potio herbae chamaeleontis radicem ex
aqua ad tertiam decoques et cum opopanacis duabus unciis misces
ac uini hemina et ad cornu per sinistram narem infundes  item
alia ad lumbricos seminis coriandri quantum una manus ceperit
friges nasturtii quoque seminis tantundem diligenter teres quae
utraque cum aqua tepida per triduum faucibus infundes ad
matricis dolorem medicamen aloen epaticam masticen castoreum
lauri bacas ammoniacum cum uino et melle mittis in ollam et
bullita atteres dabisque ad bibendum

 de calculosis iumentis  

 si quod iumentum calculosum fuerit haec signa monstrabit
torquetur gemit extendit se ad conatum mingendi stillat
ueretrum eius guttis et urinam modicam mittit ex pleno mingere
non potest quod cotidie patitur sed huiusmodi uitium teneris
aetatibus plerumque contingit quod sic inuenies  digitos ad
interiorem partem mittes et a ceruice uesicae sub ipso ano ad
hypotaurium uersus palpabis digitis et calculum ibi inuenies
quod uitium difficile curatur nam interdum nimio conamine prope
ipsum anum uesica disrumpitur et lotium per anum emittit et quasi
aquam assellatur ideoque missis digitis per foramen quod
fecerit longanonis et ipsius uesicae lithulco calculum eximis et
curabis clysteriis colleticis id est quae glutinent ut
foramina illa sanentur potionabis autem illos diuretica potione
difficilis autem huiusmodi cura est quia uim patientes ex
corruptione uesicae tortione moriuntur

 de emphragma  

 quodcunque iumentum ex qualibet causa inueneris uolutare
statim oleo manum perunges et ipsum anum oleo satiabis post quod
manum in interiorem partem longanonis protendis et si inueneris
ipsum longanonem clibano subtili patere scias eum strophum
pati et continuo stercora eicies paulatim ad anum quibus
egestis cito noueris animal percurandum  si uero manu iniecta
longanonis praeclusionem inueneris et stercoris modicum hoc est
duas aut tres pilulas scibala et praefocatum longanonem qua
manus uix introeat scias eum emphragma pati et periclitari et
ideo curandi sunt renes medicaminibus supra scriptis et clystere
utendum quod indignationem intestini resoluat et curet

 de ileo  

 si manum inieceris et totum uentrem tympano similem
pertractando senseris scias eum ileum pati et cito periclitari
et ideo unctionibus calidis fricandus est uehementer et diu si
uentum coeperit emittere tunc in illo spes incipit esse uiuendi

 de dolore uentris  

 item si manum miseris et inueneris ualde patere longanonem et
stercora non multa habere nec esse uehementer inflatum scias
ipsum uentrem dolere id est aqualiculum cito requiescere solet
si celeriter supra dictas calidas acceperit potiones
diligenterque ex calido unguento fuerit perfricatum si moram
curationis attuleris difficile euadet nam ex hac passione
cordapsus fieri consueuit

 de dolore coli  

 si manum miseris et similiter longanonem patere sine ulla
inflatione repereris et non frequenter uolutantem sed proicientem
se subinde in dexteram partem et quasi extendentem se interdum
ad conamen minctionis et inuenies duritiem in intestino ingentem
cucurbitae similem scias animal coli dolore uexari et quanto
durius intestinum inueneris tanto pluribus diebus dolore
cruciatur  ex qua causa raro periclitantur et dolent biduo
uel triduo uel si nimium quinque diebus sed quanto inueneris
molliorem ipsum locum tanto uelocius mitigabitur dolor nam
quaedam stercora in longanone reperies et erit salubris curatio
si post clysterem uel potionem multum stercoris assellatus
fuerit quo facto statim intestinum quod de colo induratum
fuerat et tumebat non apparebit reddita sanitate

 de dolore uesicae  

 si currendo fuerit inuersa uesica similis dolor sine
inflatione ex cursus iniuria et nimietate frequenter emergit
huic manum subicies in anum et deprimes usque ad ueretrum uersus
ubi inuenies uesicam eius lotio plenam quam a dextra et
sinistra parte leuiter adduces sursum ad anum uersus et deprimes
cum oleo et minctionem prouocas tam diu donec urinam faciat
liberabitur periculo de quo animalia difficile euadunt

 cossi et lumbrici qua cura tollantur ad manum  

 sunt alii qui assidue dolorem uentris patiuntur sine ulla
inflatione nec uehementer se uolutant et quasi in cursu
prouocant aliquando se proiciunt et ilia sibi corrodunt quasi
scalpant in huiusmodi dolore manum mittis in longanonem et per
circuitum in interiore parte plurima loca diligenter temptabis et
inuenies uermes collectos haesisse in singulis locis et
intestinum pertundere ex qua necessitate nascitur dolor
periculosus  digitis euelle eos qui quidem uix euelluntur
et ipsa hora tibi in manu cohaerent ut difficile eos proicias
ex qua ratione multa iumenta caudam frequenter parietibus fricant
propter morsus uermium quos purgare de longanone studiose
debebis et potionem dare per plurimos dies eam quae ad lumbricos
facit ita omnes uermes quos cossos appellamus et tineolas
purgabis  similiter etiam qui lumbricos habent in uentre sic
eos conuenit mederi pice liquida et oleo calido renes et totam
spinam cum dorso perfricare oportet tam diu donec calefactionem
patiantur ex manibus et auriculas eorum et anum ex oleo
complebis uentrem quoque et testiculos perunges  salem
tritum et cum melle decocto mixtum in anum subicies animal
crebris ambulationibus potionatum exercebis si ex hac ratione
non mitigauerit clysterizabis eum calida et afronitro et sale
praeterea super renes et dorsum eius saccellationes calidas ex
furfure plenas imponis et tam diu innouabis calefactiones donec
uentum reddat potionabis cum potionibus supra dictis et
clysteribus ut a discrimine liberetur

 de syncopatis i confixis  

 si quod iumentum syncopauerit his agnoscitur signis pigrius
ambulabit tanquam suffusione constrictum inter suffusos autem
et syncopatos haec distantia est quod suffusi licet a terra
tardius eleuent pedes flectentes crura incedere solent
syncopati autem uniuerso corpore constricti et rigidi sunt etiam
cum se proiciunt non sine gemitu et toto corpore decidunt 
hi uero non sine febre erunt cibum et potum fastidiunt magis
iacere cupientes qui cum se leuare uoluerint impetu conantur
exsurgere sed propter dolorem omnium membrorum tardius
exsurgunt  quod contingit ex magno labore et cursu nimio uel
ex oneribus nimiis cum plurimus sudor fatigatis neruis membra
conquassat unde syncope id est defectio nascitur cuius ista
cura est calida cum flore faeni eum fomentabis a spina armis et
renibus tepefactumque diligenter tergendo siccabis tunc uino et
oleo calido totum perunges diutissimeque perfricabis coopertum
deinde locis calidis statues mollissima quoque substernes ut
dormiat  quod cum per triduum feceris hac potione refouebis
murrae unc ii tracanthi unc iu croci drachm iu meliloti
unc i anagallici libram turis masculi pondus i quae omnia
cribrata in puluerem rediges ex quo duo coclearia cum aquae
calidae hemina et mellis coclearibus duobus et olei rosei cyathis
duobus potionem dabis pluribus diebus donec sanum fiat et
uulsis haec potio et tensione laborantibus prodest

 de his qui sanguinem per nares mittunt  

 saepe ex cursu nimio iumenta sanguis infestat et per nares
emanat qui difficile ruptis uenis labore et calore
substringitur et uelocissimam postulat medicinam sucum itaque
uiridis coriandri uel si defuerit porri sectiui sucum naribus
periclitantis infundes pollinis triticei drachm i pollinis
turis drachm i anagallici unc i amyli semunciam commixta et
in tres partes diuisa ex uino nigro suffundes naribus
sanguinemque praecludes

 de infestatione sanguinis  

 animal sanguine laborare haec signa declarant oculi
tumebunt frigidum erit corpus et ceruix tristitia fastidiumque
iungetur difficile cubabit hac ratione curandum a cibo potuque
temperabitur somnique indulgebitur copia mollibus stratis tum
de matrice quantum ratio postulauerit sanguis auferatur nec
potionis cura cessabit  sucum itaque uiridis coriandri uel
si defuerit porri sectiui trixaginis itaque et centaureae
uiolaceae et nitri aequis ponderibus mixtura iungitur ex quibus
tunsis atque cribratis diurnum cocleare ex hemina aquae tepidae
infundatur faucibus quae potio humorem et sanguinem
imminentesque alios morbos purgat atque sanat

 quae diligentia adhibenda est ut animalia sana perdurent  

 obscuras difficilesque curas prima fronte digessimus
consequenter ad cetera pergentes sed necessarium credimus
ostendere rationes ex quibus incolumitas iumentorum incorrupta
seruetur melius enim est diligenti studio custodire sanitatem
quam aegritudinibus praestare remedia  diligens itaque
dominus stabulum frequenter intrabit et primum dabit operam ut
stratum pontilibus emineat ipsumque sit non ex mollibus lignis
sicut frequenter per imperitiam uel negligentiam euenit sed
roboris uiuacis duritia et soliditate compactum nam hoc genus
ligni equorum ungulas ad saxorum instar obdurat  fossa
praeterea quae lotium recipiat deductorium debet habere
cuniculum ne pedes iumentorum redundans urina contingat patena
quae appellatur hoc est alueus ad hordeum ministrandum sit
munda semper ne sordes aliquae cibariis admisceantur et noceant
 loculis praeterea uel marmore uel lapide uel ligno factis
distinguenda est ut singula iumenta hordeum suum ex integro
nullo praeripiente consumant nam sunt alia ad edendum
auidissima quae cum celeriter propriam deuorauerunt partem
consortis inuadunt alia uero naturali fastidio tardius comedunt
et nisi separatim acceperint uicinis rapientibus macrescunt
 cratis quae occa uocatur a uulgo pro equorum statura nec
nimis alta sit ne cum iniuria guttur extendatur nec nimis
humilis ne conterat oculos et caput  luminis plurimum
stabulo infundi oportet ne tenebris assueta cum producuntur ad
solem uel caligent uel aciem uisus minuant aestate in apertis
locis tam noctibus quam diebus iumentis libera aura praestanda
est hieme uero tepere debent stabula potius quam calere  nam
nimius calor licet custodiat pinguedinem et reficere uideatur
tamen indigestionem facit et uehementius nocet nam praeter haec
quod diuersa genera morborum ex uapore ipso animalibus
generantur si producuntur ad frigus insolitum statim
aegritudinem ex frigoris nouitate percipiunt  curandum est
praecipue ut siue faenum siue paleas uel manipulos uiciae pro
regionum usu uel copia animalibus praebeas incorrupta ac bene
olentia et munda mittantur de hordeo quoque non est sollicitudo
dissimilis ne aut puluerulentum sit aut lapidosum aut mucidum
aut uetustate corruptum aut certe recens de areis sumptum et ipsa
nouitate praeferuidum  aqua etiam limpida ac frigida et
perennis ac profluens ministranda est nam quicquid in potu
noxium est ueneni uirus imitatur  bis in die multorum
manibus animalia sunt toto corpore confricanda quae cura et
mansuetudinem docet et laxata cute pinguedinis praestat
augmentum hordeum quoque non semel nec bis sed pluribus
portionibus praeberi conuenit quidquid enim paulatim acceperint
legitima digestione conficiunt quod uero semel et enormiter
sumpserint cum fimo indigestum integrumque transmittunt 
uicinum uero stabulo conuenit esse locum arido stercore uel
paleis mollibus adopertum in quo ante potum animalia uolutentur
quod exercitium et sanitati proficit et initium aegritudinis
monstrat nam quotiens animal aut non solito more se transuoluit
aut omnino detrectat accumbere scias illud ex taedio laborare et
ideo separari debere atque curari  ad quod opus quoque
plurimum iuuat si saepius et cum moderatione animalia sedeantur
nam imperitia rectoris et incessus eorum debilitat et mores
praecipue seruorum impatientia qui absentibus dominis ad cursum
equos uehementer stimulant et non solum flagellis sed etiam
calcaribus caedunt dum aut inter suos uelocitatem cupiunt
experiri aut cum alienis uehementi obstinatione contendunt nec
reuocant aliquando currentes nec temperant neque enim de damno
domini cogitant quod eidem contingere gratulantur  quam rem
diligens paterfamilias summa seueritate prohibebit et iumenta
sua idoneis et moderatis hominibus scientibusque tractare
permittet  post sudorem quoque si aestus sit posca os ablui
conuenit si hiems muria uinum quoque et oleum faucibus
infundi oportebit ad cornu aestate frigidum hieme tepefactum
ita ut meri sextario hieme olei unciae tres aestate autem duae
tantummodo misceantur nec conuenientium potionum debet cura
cessare  nam languor macies et tussis et internorum dolor
facile submouetur si sulfuris uiui semunciam murrae scrup iiii
redactos in puluerem ouoque crudo immixtos cum hemina uini
optimi per os frequenter infundis  est alia sumptuosior sed
accommodatior potio ad omnes morbos quae et celeriter reficit et
cum intrinsecus purgauerit curat omnes morbos tussim ueterem
phthisicos uulsos et quaecunque uexata sunt in opertis 
ptisanae sext i seminis lini heminam faeni graeci heminam
croci unc i acronem salsum porci pinguis uel longanonem uel si
porcina defuerint caput haedinum depilatum cum pedibus suis et
cordulis intestinorum mundis hyssopi fasciculos ii cocleas
germanas xu bulbos xu ficus duplices xx rutae fasciculum
bacarum lauri dum uirent sextarium dactylos xx alii capita iii
seui caprini unc ui pulei sicci fasciculum  haec omnia
purgata leniterque contusa decoques in aqua cisternina donec
acron ille uel caput haedi liquescat et dissoluatur ab ossibus
propter quod assidue aquam infundis ne aduratur sed feruendo
pinguis sucus appareat  post haec diligentissime colabis ad
colum tum tracanthi unc i in tres diuides partes ita ut exinde
in unam potionem missurus pridie infundas in calidam ut
inturgescat tunc addis passi sext iii tribus diebus singulis
singulos sextarios dabis oua n ui hoc est in die ii olei
rosei oua plena n ui butyri unc iii in die i alii gallici
unc iii amyli unc iii pulueris quadrigarii selib lomenti
fabae selibram  quae omnia misces et ut dictum est aequis
ponderibus per triduum diuides et ieiunum animal potionabis et
horis aliquot deambulare facies usque ad septimam a cibo
abstenturus et potu  animalia uero macie attenuata non
absque studio diligenti reuocantur ad corporum firmitatem nam
oleo ueteri uinoque permixtis et tepefactis in sole per totum
corpus unguntur et contra pilum multorum manibus perfricantur ut
nerui mollescant cutisque laxetur et sudor erumpat quo facto
cooperta in pontili tepido collocentur  et si hiems fuerit
conditum cum semuncia apii seminis triti et olei tribus unciis
calefactum per os ipsius oportet infundi si aestas fuerit
absinthium uel rosatum cum iu scrupulis croci et duabus unciis
olei frigidum per os similiter debet accipere quorum si non
suppetit copia uinum simpliciter conuenit praebere cum ceteris
 praeterea eiusmodi species tempore hiemis cum hordei modiis
iu misces fabae sext uiii tritici sext iu erui sext i
ciceris sext uiii faeni graeci sext iu et si meritum equi
uel facultas domini suppetit uuae passae et nuclei sextarios
singulos  quae omnia sollerter commixta cum fuerint unum
modium in aqua mundissima pridie debes infundere et paululum mane
siccare ex quo dabis equo semodium ante prandium et semodium ad
uesperum dabis per plurimos dies in loco optimo uiginti uno die
ita stabuletur ut intrinsecus bibat  quod si ultra modum
sagina prouenerit ne pletura noceat auferendus est sanguis de
matrice praeterea graminis radices quas aratrum frequenter
euellit studiose collige quantas potueris et lotas minutatim
concide hordeoque commisce et cotidie praebere non dubites 
aestate uero excepto eruo species illae quas diximus pro
aestimatione mensurae farraginis ad inuicem praebeantur hoc est
hordei uiridis plures maioresque fasciculi tritici et ciceris
uel faeni graeci minores et pauci quae omnia confusa oportet
apponi  praecauendum autem ut in longiore uectatione uel
itineribus iumentis urinae copia non negetur quae res non sine
periculo plerumque differtur pedes quoque eorum post uiam
abluendi sunt diligenter ne quid luti uel sordium in articulis
basibusque permaneat  unguento etiam confricandi sunt quo
ungulae nutriantur ut medicaminis beneficio subcrescat quod
itineris attriuerat iniuria  alii capita tria rutae uiridis
fasciculum aluminis tunsi et cribrati unc ui axungiae ueteris
pondo ii stercoris asinini recentis manum plenam quibus
commixtis atque decoctis domi ut uolueris in itinere uteris ad
uesperam  praeterea aliud quod ungulas nutrit et firmat
picis liquidae lib iii absinthii lib i alii capita ix
axungiae lib i olei ueteris lib s aceti acrioris sext i
uniuersa contundes et misces et decoques et ex eo coronas uel
ungues animalium confricabis  de palato singulis mensibus
minuente luna sanguis detrahetur quo facto si qua fuerit capitis
passio releuatur et ciborum fastidium tollitur oportet autem
ferramento lotiosorum animalium soleas ranulasque purgari quod
euaporat atque refrigerat et fortiores ungulas reddit  si
animal domi forisue perfrixerit calidioribus unguentis quae
multa sunt lumbi eidem confricentur et cerebrum potionesque ex
pigmentis et herbis quarum feruentior est uis per os continuo
oportet infundi ut perfrictionis incommodum euincatur atque
pellatur nam si in uisceribus permanserit algoris iniuria
diuersos periculososque procreat morbos  si uero dierum
canicularium tempore aestu animal fatigabitur uel aquis frigidis
est perfundendum uel in mare flumenue mittendum frigidis etiam
potionibus recreandum ut necessitati laboris aut temporis aptior
medicina succurrat  sed in equis non solum utilitas uerum
etiam decoris ratio seruanda est nunquam itaque nisi necessitas
passionis exegerit de articulis resecandi sunt cirri naturale
enim ornamentum pedum natura ipsa in illis constituit ceruicem
etiam ipsam diligens debet ornare tonsura multi enim sicut
currulibus ita et sellaribus iumentis pressius colla radunt
 quae res licet praestare credatur augmentum tamen sub
honesto sessore deformis est alii ita tondent ut arcum
uideantur imitari nonnulli armeniorum more cirros aliquos in
tonsura ipsa per ordinem derelinquunt sed gratiora sunt quae
translata de persis posterior usus inuexit nam media iuba ad
omnem accurationem ex sinistra parte tonditur a dextra uero
omnino intacta seruatur  et nescio quo pacto plurimum decet
quia illud quod naturaliter laudat uergilius imitatur densa
iuba et dextro iactata recumbit in armo quodsi bicomis fuerit
quod uulgus appellat mediae ceruicis setas aequaliter oportet
attondi ita ut tam dextri quam sinistri limitis continuata
series iubae relinquatur intacta  quod nihilominus inuentum
constat a parthis quibus consuetudo est equorum gressus ad
delicias dominorum hac arte mollire non enim circulis atque
ponderibus praegrauant crura ut tolutim ambulare condiscant sed
ipsos equos quos uulgo trepidarios militari uerbo tottonarios
uocant ita edomant ad leuitatem et quaedam blandimenta uecturae
ut asturconibus similes uideantur  in sicco itaque
aequalique solo l passus in longum et u in latum plenis cofinis
digeritur per ordines creta ad similitudinem stadii quod
aulacibus asperatum difficultatem coronam uelocitatis optantibus
ingerit in quo spatio cum equus frequentissime exerceri
coeperit in illos aulaces necessario et priores ungulas et
posteriores impingit et aliquando uel cadit uel sic offendit ut
cadere uideatur post quod admonitus iniuria tollit altius crura
et inflexione geniculorum atque gambarum molliter uehit 
praeterea minutos gressus imitatur ut inter aulaces ungulas
ponat nam si extendere uoluerit offendit in cumulum minutim
autem equus ambulans commodius uehit et pulchrius uidetur
incedere

potiones etiam hiemales aestiuasque conscripsimus quibus aut
conseruetur sanitas perpetua aut uehemens aegritudo pellatur

 potio danda in aestiuo tempore  

 cum aestus incanduit haec potio animalibus commoda est quia
humectat et refrigerat croci unciam infundes in uino ueteri
tracanthi unc iii infundes in aqua calida his adiunges
fasciculum porri uirginis item fasciculum apii uiridis herbae
portulacae suci heminam lactis caprini sext iii oua uii olei
rosei lib mellis unc iii passi sext uini ueteris quod
sufficiat ex quibus omnibus diligenter commixtis atque contritis
ad cornu per triduum sextarios singulos animalibus dabis 
alia quoque refrigeratoria potio uini ueteris sext olei lib
semis oua iii suci coriandri cyathum suci lactucae cyathum
solerter commisces et in tres diuides partes daturus per triduum
iumentis aestuantibus salutare remedium tamen eo momento quo
potionem defusurus es per singula animalia singulas heminas
aquae frigidae et recens sumptae potioni debes adiungere

 potio hiemalis  

 hieme quoque potio ista praebetur uini ueteris sext iii
olei selib piperis unc i rutae uiridis unc ui cerefolii
uiridis uel seminis ipsius unc iii tracanthi unc iii seminis
feniculi unc iii bacarum lauri unc i mellis unc ui oua quot
uolueris et passi quantum usus exegerit

 potio in autumno et uere praebenda  

 uere uero et autumno haec detur potio costi semunc casiae
fistulae unc celticae semunc petroselini semunc betonicae
semunc glycyrrhizae semunc sagapini semunc spicae indicae
semunc saxifragae eupatorii meliloti iris illyricae ana
semunc centaureae gentianae aristolochiae longae ana unc i
amomi aristolochiae rotundae ana semunc schoenoanthus semunc
asari aloes ana semunc murrae unc opopanacis radicis
draconteae ana semunc croci unc i tracanthi unc ui castorei
unc i absinthii pontici fasciculos ii haec omnia in puluerem
redacta ad xii animalia per triduum sufficere creduntur ita ut
cum uino optimo digerantur

 potio omni tempore necessaria  

 alia potio quae omni tempore exhibetur costi meliloti
hyssopi iris illyricae aristolochiae sampsuci murrae
troglitis asari draconteae centaureae iunci marrubii
gentianae spicae celticae folia aequis ponderibus misces
redactaque in puluerem cernes sed si aestiuam dare uolueris
potionem commisces croci mellis et tracanthi quod sufficit si
autem potionem facies hiemalem addis piperis apii seminis et
seminis sinapis utroque autem tempore cum boni uini sextario
plenum cocleare miscetur faucibusque animalium diffunditur

 de difficultate urinae  

 de urinae difficultatibus ordine suo multa dicenda sunt sed
uiatorium istud et physicum et semper paratum te scire conuenit
lutum ex cuiuscunque equi lotio factum uino permisces colatumque
per nares infundes et confestim prouocat urinam item alium
conteres et in anum inicies in ueretrum etiam quo mincturus est
inseres mox egeret lotium  item puluerem quoque turis cum
ouo uinoque permixtum addito suco apii et caulium si in potione
dederis prouocabit urinam item betas ac maluas ad tertiam
decoques ex quibus aquam calentem ad medium sextarium cum melle
commisces et per os digeres proderit minctioni item cimicem
quoque uiuum in aurem eius mitte et alterum supra naturam in ipso
foramine quo mingit confrica facillimum certumque remedium est

 de stropho  

 itinerum casibus subuenire cupientes de plurimis pauca sed
manifesta libamus nam animalia sub sessore uel onere dolor
uentris frequenter affligit ita ut uolutentur et procumbant
semen itaque rutae siluestris uel hortensis si illa defuerit
diligenter tritum cum uino calido per fauces oportet infundi
praeterea aquam in qua usque ad tertiam betae decoctae sunt
sucumque earum nitro trito sollerter admisces oleique addes
heminam tepefactaque in intestinum per clysterem diffundes cum
prius pronum animal statueris ut iniectio ad interiora
perueniat  quae si forte defuerint mel coctum cum tertia
parte salis triti cogis in pilulas ita ut collyria ad oui
magnitudinem facias similiterque prono animali in intestinum uel
quinque uel septem uel nouem collyria inicere curabis post quod
resoluitur uenter et mitigabitur dolor item physicum traditur
os limacis neque manu immunda neque terra neque dente contactum
alligare umbilico dolentis curare continuo

 de dorso curando  

 plerumque dorsum animalibus aut sagma laedit aut sella
propter sternentis negligentiam uel oneris iniuriam quod in
itineribus interdum necesse est euenire sed recens tumor hac
ratione palpatur mallonem ceparum uel ipsas cepas in feruenti
aqua decoques et calentes quantum corium ualet sustinere tumori
superimpones et fascia ligabis una nocte omnis aufertur
inflatio praeterea sal tritum cum aceto miscebis additoque
uitello oui loca quae tumere coeperint perfricabis recens
indignatio astricta siccabitur

 de potione probatissima diapente  

 cui curae est animalium salus potionem superius declaratam
quam specierum numerus diapente graeco uocabulo nuncupauit
gentianae aristolochiae murrae bacarum lauri rasurae eboris
paria pondera diligenter trita atque permixta domi siue in
itineribus prius condita habere oportet in promptu ut quotiens
maestum aut horridum uideris animal aut morbi alicuius labe
temptatum statim plenum cocleare ex puluere memorato cum
sextario uini optimi per fauces diffundas et per triduum etiam
equo in labore constituto digeras ut aduersus uirus internum
subueniat probata curatio tussienti autem cum passi hemina
dabis et statim sentiet curam

 si liber cui iam ponendus est finis legentium non offendit
auditum sequenti uolumine inchoantes a uertice usque ad ungulas
ex uniuersis auctoribus enucleatas animalium publicabimus curas
ut ordo qui a natura datus est in medendi dispositione
seruetur ne indigesta ac membrorum consequentiae repugnans
pagina quaerentem confundat aut tardet

 liber ii  

 prologus  

mulomedicinae ars iamdudum uitio cupiditatis et exiguitate
mercedis nullo studiosius discente collapsa est nuper uero
exemplo hunnorum siue gentium aliarum artis ipsius etiam usus
intercidit dum homines refugientes expensas barbarorum
consuetudinem imitari uelle se simulant et incurata animalia
hibernis pascuis et negligentiae casibus dedunt  quae res
nulli compendium plurimis attulit damnum primo quod
barbaricorum animalium alia natura et ad omnem iniuriam durius
corpus est deinde quod sic instituuntur a paruulis ut nec
potionem medicinalem requirant et hibernis pascuis uigeant ac
sine pernicie frigora pruinasque sustineant  nostra uero
iumenta et mollioris generis sunt et tectis frequentioribus
assueta calidisque stabulis imbuta ubi si indignationem ex
aliqua necessitate contraxerint continuo in aliquod genus
incidunt morbi diligens itaque paterfamilias cum mortibus
animalium suorum et cum medicinae expensis atque mercedibus
faciat rationem intelliget unius uilissimi animalis pretium ad
multorum quae sine dubio peritura sunt si curata non fuerint
salutem posse sufficere

 de ualetudinibus capitis  

in uniuerso animantium genere caput obtinet principatum quod
eminentius ceteris dominatum quendam circa subiecta loca ipsius
condicione sortitur in eo est odor et gustus auditus et uisus
quod quantum habet potestatis tantum sustinet ex languore
discriminis  causas itaque ex quibus aegritudines
generentur et signa per quae qualitas earundem possit agnosci
curas etiam quarum medela sanitas reuocetur per ordinem
indicare temptabimus  plerumque autem in corporibus
iumentorum indigestionis uitio sanguis corrumpitur quod euenit
cum ex aestu uel frigore debilitata sunt membra et noxii
sanguinis uirus in caput se rapit tunc enim repletis uenis
cerebri membrana distenditur et somni salubritatem frequenter
excludit ex quo necessario dolor capitis maestitia et
imbecillitas subsequitur quae ualetudo et prima uidetur et
leuior si uelox medicina subuenerit

 de apioso  

 ceterum cum noxius sanguis membranam cerebri ex una parte
pertuderit et eandem dolore nimio coeperit praegrauare efficitur
animal apiosum cuius et mens hebetatur et uisus nam cerebri
incolumitas et oculos pascit et sensus in qua passione quia una
pars capitis praegrauatur tanquam ad molam uadit in gyrum

 de frenetico  

 cum uero medium cerebrum corrupti sanguinis uirus infecerit
animal freneticum redditur ut repente saliat et uelut effugere
uelit parietibus quoque tanquam irregibilis impingat nec possit
ratione aliqua contineri

 de cardiacis  

 cardiacus is est cui cor dolet cardiacus autem fit
quotiens sanguinis illa corruptio stomachi et thoracis impleuerit
uenas cerebrumque percusserit cor etiam pestiferi humoris labe
constrinxerit quae ualetudo mentis alienatione et corporis
sudore monstratur ex qua difficillime liberantur

 de rabioso  

 quodsi apiosum similis passio thoracis inuenerit facit
continuo rabiosum ex ardore enim nimio iecinoris et sanguinis
uenae cordis neruique praefocantur ex qua constrictione fit
dolor ipsius loci usque adeo ut mordendo se comedat  ex
quibus ualetudinibus si animal fuerit liberatum et post
curationem aliqua pars cerebri fuerit imminuta uel tumor
subcreuerit ineptum iumentum pigrumque redditur et in illa
parte capitis ubi uitium remanserit difficile se gyrabit et ex
eo latere se parietibus iungit et tarde incedens non sentiens
plagam ambulaturae gratiam perdit et erit submisso capite et
cum stare coeperit cum tarditate se mouet minus etiam uidebit
nec cibum nec potum recusat quem si curare uolueris cyclo
curabis in omnibus supra scriptis ualetudinibus prius de
temporibus minuendus est sanguis sed et de matrice aliquando
tollendus cura autem paene omnium similis est cuius ordinem
sequentia declarabunt

 qua obseruatione curentur cyclo animalia  

 memineris autem omnes ualetudines capitis praecipue ueteres
periculosas cyclo oportere curari cui haec obseruantia et ordo
est adhibendus triduo ab hordeo abstinebitur animal
temperabitur etiam mollibus cibis post diem tertiam de dextra ac
sinistra prout aetas aut uires uel ualitudo permiserint de
matrice sanguis auferetur  quo facto per triduum uiridi
cauliculorum ac lactucarum sustentabitur cibo et post uno die a
cibo eum abstinebis et aqua nono autem die offas caulium cum
liquamine et oleo optimo temperatas non minus xx digeras cui
nihilominus lactucam dabis in cibo ter in die post potionem
bibere semper incipiat  si uero uenter uehementer solui
coeperit caulium offas dare desistes et dabis paleas et
furfures ita ut sequenti die penitus nihil manducet sed solam
aquam percipiat ad bibendum ac postero die inducatur in cellam
balnei calidam et sudet  opus est autem diligentia ut
educatur celerius de calore ne intercluso spiritu pereat tunc
extergetur diligenter uinoque et oleo largiter perfricatus
accipiet cum nitri puluere folia rafani conspersa quantum
commodum est  postmodum cum radicibus cucumeris asinini
uiridis minutatim concisis oleum optimum misces et in uase nouo
ita decoques ut tertiam perdat ex quo singulas heminas per
capita animalium per triduum dabis ut potio uentrem resoluat
 sed si ultra modum coeperit fluere lenticulam et hordeum
pari mensura friges et de his singulas bilibres dies singulos cum
furfure et paleis dabis  quinque itaque diebus operam
refectioni eius impendes et leuiter exercebis ut intelligas
quantum uires corporis sanitasque profecerit post haec eum pro
arbitrio despumabis sequenti die caput eius purgabis ex oriza
uel radice dianaria quam artemisiam dicimus si haec non
fuerint ex liquamine optimo cum oleo mixto  cuius caput
pedesque conectis cum bene purgatum agnoueris soluito butyrum
ex oleo roseo solutum infundes in nares ut illo purgationis
mitigetur asperitas ita ut singulae cotylae singulis naribus
infundantur  si supra dictae potiones non soluerint uentrem
mellis hellebori albi pondus unius denarii cum hemina dulcis uini
bene tritum in potione recipiat uel certe scammoniae pondus
duorum denariorum diligenter tritae cum dulcis uini hemina simili
ratione diffundes in fauces  quodsi uenter ultra modum
dissolutus discrimen importat anagallicum cum suco ptisanae ad
restrictionem ipsius dabis lenticulamque et hordeum frixum
singulas bilibres in die cum paleis et furfure praebebis in cibo
 ad ultimum partes quae in causa sunt sinapizabis
diligenter sinapizatum cautere ferreo uel quod utilius creditur
cuprino combures usta curaturus ex more potionem quoque ex
antidoto polychresto per dies plurimos dabis et exercebis
leuiter et ad cibaria ipsius aliquid per partes semper adiunges
donec ad pristinam consuetudinem reuocetur  insanabiles
ualetudines cyclo affirmantur posse curari i insani
carobarici caduci cyclo curati uruntur in capite morbidi uero
dysenterici coriaginosi orthopnoici strophosi cyclo curati
urentur in renibus

 de cerebro commoto  

 cerebrum plerumque diuersis passionibus commouetur quod his
deprehenditur signis ambulabit prauus et frequenter offendet et
toto se corpore commouet cuius ista curatio est bacas lauri n
xx nitri selib rutae manipulum quae omnia diligenter trita
cum aceto non acri et oleo optimo rosaceo commixta hieme
calefacies perunctoque oleo capite eius et cerebro uel auriculis
cerebellare de lanata pelle conuoluis  quae si forte
defuerint farinam hordeaceam resinamque miscebis ex quo
cataplasma confectum cerebro oportet imponi praeterea ceram oleo
cyprino coniungis et linteolo inter auriculas ad ceroti instar
imponis  sed et reliquum corpus potionibus refouendum est
tres fluuiatiles cancros conteres diligenter et cum duabus unciis
suci caulium addito lactis sextario olei duobus cyathis
permiscebis et colatum per os diffundes ad cornu quorum si
inopia est mellis cyathos ii aquae calidae sext i croci
cyathum i adipis lib i coquito ex quibus pastillos facies et
in aqua frigida dilues et dabis in potum praeterea si hieme
curabis farinam triticeam si aestate hordeaceam aquae frigidae
adinuicem amyli permixtam in potione praebebis

 de capitis dolore  

 de capitis dolore multi auctores multa dixerunt cuius haec
sunt signa tumor circa oculos apparebit pabulum recusabit
lingua eius et palatum labiaque turgebunt quanto uehementius
increuerit morbus tanto exoritur amplius tumor ambulantes toto
corpore uacillant umbramque suam uelut odorantes expauescunt 
cuius passionis ex corruptione sanguinis nascitur causa cum
indigestione ciborum naturali meatu intercluso uel certe
derelicto in eas uenas quae circa tempora sunt defluit
membranamque cerebri uitiat cui sanguinem de temporibus oportet
minui et continuo oleo acetoque permixto caput largiter perungi
 quodsi hiems fuerit hordeum pridie infundes in aquam et
decoques calidumque in saccellos immittes iumentorumque caput
fomentando diutius uaporabis  alii auctores tolli de palato
sanguinem iubent tunc cimoliam cretam ex aceto infusam et merdam
bubulam recentem cum nitro trito miscent et in caccabo super
carbones decoquunt calidumque cerebro languentis imponunt aceto
rigantes ne creta astringatur in pilis cum prius calida
fomentauerint caput  dolorem capitis prope ad insaniam ista
signa demonstrant quotiens graue est in praesepio se deponit
lacrimae frequenter oriuntur auriculae stabunt oculi grauiores
erunt anhelitus creber horridus pilus tremores frequentes
tristis aspectus quem in primis ab aqua abstinebis ne nimium
bibat de utraque parte colli sanguinem detrahes caput sicut
scriptum est curabis

 de distentionibus  

 distentionis quoque ualetudo ad capitis praecipue causam
refertur cuius haec erunt signa impediente caligine
obscurabitur uisus tremor et sudor totius corporis insequitur
 quod uitium contingit ex aqua si sudans iumentum biberit
uel ex indigestione cibi si non dormiat uel substrictus
manserit huic capitis membrana distenditur  quae passio
ceterarum ualetudinum et fons probatur et mater nisi enim inter
initia curaueris caput ut animal dormiat competenter fiunt
apiosi insani rabiosi frenetici cardiaci igitur cum animal
distentionis aegritudo comprehenderit de ceruice eidem sanguinem
tolle pro magnitudine corporis et aetatis  et si aestas
erit oleo et aceto caput totumque corpus perunges et diutissime
confricabis loco refrigerato et opaco inclusum continebis
substernes etiam stercora sicca uel paleas ut prouocat ipsa
mollities ad cubandum locum calidum declinabis nam impedit
somnum furfure et paleis uel foliis lactucarum reficies
praeterea potum praebebis exiguum  cum conualescere coeperit
modicis ambulationibus exercebis ubi idoneum uisum fuerit ad
cibaria largiora infuso hordeo ad pristinam consuetudinem
paulatim per incrementa reuocabitur si die septimo non
profecerit sanguinem iterum de temporibus emittes et caput sine
intermissione curabis  potionem dabis qua sanantur apiosi
nasturtii seminis apii seminis seminis lactucae ali gallici
petroselini aneti papaueris siluatici seminis unc i piperis
scrup iii croci drachmam unam quae omnia bene cribrata atque
commixta ex aqua temperabis et trochiscos facies ut habeant non
minus quam singulas drachmas  in die unum trochiscum in aqua
dissolutum per os digeres quod cotidie oportet fieri donec
sanitas redeat si non appetit cibum singulos trochiscos solutos
cum suco ptisanae cotidie praebebis uinum nunquam dabis
capitis enim ualetudo sumpto mero deterior efficitur

 de apioso  

 si quod iumentum apiosum fuerit in praesepio incumbit
oculos tensos habebit micabit auriculis uisus caliginem
patietur et gyrat in circulo tanquam ad molas

 de rabioso  

 quodsi etiam fuerit conuersus in rabiem sic intelliges
subito hinniet tanquam sanus parem suum appetit morsu uel
hominem praesepia aut ilia sibi mordicans rodit quem sicut
apiosum curabis prorsus abstinebis ab hordeo mollibus cibariis
sustentabis praecipue tamen apium uiride quantum uoluerit
praebebis  sanguinem de temporibus aut de ceruice emittes
loco tenebroso statues caput eidem huiusmodi acopi confectione
curabis opopanacis lib i resinae terebintinae unc ii galbani
unc i resinae frixae unc iii masticis tritae unc ii olei
ueteris lib i ex hoc ei cerebrum et auriculas confricabis
oleum tamen solum ac liquidum in aures eius suffundes

 cuius tamen priusquam acopo utaris saccellationibus caput
cerebrumque uaporare te conuenit et caput apposito cerebellari
communire potiones quoque ex trochisco superius memorato cotidie
praebebis collyrio acri inungis assidue ut caligo ex oculis
possit auferri  quae cura si non profecerit caput et tempora
sub ipso protocomio semisse inuris cauterio quod et super uenas
temporales facies plerique tamen facies ne deforment iumentum
solo tabulare palati usto sani fieri possunt feruor enim foci
debilitatem capitis tollit et membranam menti pristinae
sanitatique restituit

 de insania  

 alii auctores insanientis iumenti ardentes et sanguineos
oculos et humore suffusos stantes auriculas dicunt uel micantes
ut ad instar indomitorum nec capi possit et captum parietibus se
illidens conetur effugere terram pedibus fodiet et multum
flegmatis ex ore profundet  quod hac ratione curatur ut
auferatur ei sanguis de iugularibus uenis de palato et post de
cruribus a cibo eadem die abstineatur et potu alia autem die
aquam frigidam dabis ei bibere  auferantur stercora quae in
ano eius sunt per quatriduum continuato clystere curabitur
uenter perungetur cerebrum secreto collocabitur loco accipiet
ad substantiam porros et herbam et mollissimum faenum  his
potionibus percurandum pulueris turis drach i aceti albi sext
i radicis panacis unc i herbae saxifragae unc iii ex aqua
mulsa per os dabis lactis caprini sext i defundis in fauces
quodsi defuerit cyminum rusticum pondo duo in puluerem rediges
additoque olei optimi uno obolo ex aqua mulsa diffundis ad cornu
 sed ceteris potio haec aptior creditur apii unc i
hyoscyami unc i anisi unc i seminis apii unc i seminis
lactucae unc ii papaueris siluestris unc i quae omnia in
puluerem redacta commisces et unum coclearium magnum ex aqua
dabis uel si cibum non accipit ex suco ptisanae  obscuro et
frigido et laxiore loco statues silentiumque praebebis ut
dormiat prius tamen oleo ac pice liquida caput perunges auresque
complebis tempora etiam munies cerebellari uel fasciis 
myrtam quoque aridam conteres et aceto oleoque miscebis corpusque
eius totum diutissime confricabis solent constringi et obrui
stercore ut sudent et dormiant quibus si somnus uenerit
afferet sanitatem rabiosum uero iumentum eadem omnia et maiora
ostendit quam insanum  nam et alia animalia comedit et facit
ipsa contagione rabiosa plerumque etiam morsibus intestina sua
extrahunt et hinniunt fortiter quae ualetudo ex nimia sanguinis
abundantia et ardore contingit curatur autem obseruatione et
potionibus superius declaratis

 de chirurgia  

 chirurgia appellatur quodcunque secatur ferro uel cauteriis
uritur quae cum omnibus membris animalium tum praecipue capitis
necessaria est medicinis  quodcunque igitur iumentum in
qualibet parte fregerit caput uel nudauerit casu sollicite est
curandum ne indignatio uulneris in neruos cerebrumque penetrando
periculum generet  nec in primo medicamentis uti acrioribus
conuenit sed magis melle curare cum ad maturitatem uenerint
illa quae fracta fuerant ossa et laxantur tempta sollerter et
mobili manu uel forficibus eximito reliqua fragmenta ossis quae
asperata sunt ferramentis competentibus caedito atque
perradito ut carnem facilius inducant nunquam enim clauditur
uulnus si non raseris donec sanguis per os ipsius respondeat
 in quo maior est adhibenda cautela quia solet in locis
ossuosis et commissuralibus fistula fieri quae cum euenerit
paruum et incurabile efficit uulnus per quod non sanies sed
humor liquidus emanat nec unquam ducta cicatrice solidatur 
quodsi euenerit hac ratione curabis papyrum per ipsam fistulam
traicies ita ut capita papyri quae extra fistulam eminent ex
utraque parte affiges lino ne cadat et diebus u uel pluribus
donec callositas fistulae papyri distentione turgescat et maius
uulneris foramen fiat  tunc ad mensuram uulneris ex fistulari
medicamento collyrium facies exempto papyro intra fistulam
inicies ut impleatur ex integro et ne excidat munies
diligenter post dies iu uel u soluis si fistula ceciderit
traumatico curabis quod uulneri semper immittes donec spissa
sanies et non multa in eo loco reperiatur  cum autem iam
limpidum uideris collyrium fac pollinem erui et tus masculum
tritum aequis ponderibus cum melle decoquito et plagae ipsi
imponito per dies plurimos cotidie curato ita ut deprimas ipsas
partes uulneris quatenus iunctae citius cohaerescant  si
grauiter offenderit caput ut cerebrum uexet intrinsecus
continuo de temporibus sanguinem eidem oportet auferri et
spongiam afram si aestas fuerit oleo roseo et aceto aequa parte
commixto capiti eius imponi fasciaque conecti et cibos uirides
praeberi  si nec ipsos appetit quia omnem cibum recusat
fabam moles et conuertes in pollinem farinam quoque triticeam
pariter admiscebis et cum mulsa per cornu ad substantiam animali
tam diu faucibus eius infundes donec cibos uirides appetat quos
aqua marina uel salsa oportet aspergi

 de auribus  

 aurium ut uicinitate proxima ita periculo non discrepans
cura est quae si casu aliquo fuerit a radice contusa et
collectionem fecerit eam cum maturauerit scalpello secato et
pus sinito fluere tum linis aceto acerrimo et oleo per triduum
quarta die traumatico curato donec sanetur etiam si
cartilaginem uexauerit eiusdem medicinae obseruatione proficiet
 si uero a radice auriculae uel commissura capitis tumor cum
duritia magnus extabit ex faeni graeci et lini semine et tritici
polline cataplasma imponito maturatam collectionem scalpello
secato ita ut inferius plaga spectet quatenus humor per prona
decurrat  uino oleo et sale mixto infusos lemniscos inducis
et uulnus per quatriduum fouebis post traumatico uteris sed
difficilis cura est quia fistulae in talibus locis frequenter
oriuntur quae si euenerint supra scripta ratione curantur

 si tamen aegritudo ulterius etiam post medicamenta procedet
uicinae urendae sunt partes et cauterio in ipsis collectionibus
infigenda sunt puncta uehementius ut et cutis et causa
perrumpatur interior post solemniter usta curanda sunt  non
enim aurium est negligenda curatio ne ex dolore nimio generetur
insania primum purganda est auris diligenter intrinsecus ut
auferatur quod dolorem mouet aut laedit si nihil inuenitur
spongiam nitro et aqua molliter infundes et dilues unaque nocte
intra auriculam infusam spongiam manere patieris  die tertio
nitro et aqua calida fouere incipies frequenter et diu donec
dolor recedat quodsi aqua fuerit ingressa oleum uetus et acetum
aequis ponderibus adiecto nitro in aurem mittito et sucidam
lanam superimponito si uulnera fuerint liparam auribus inseres
et curabis

 de pilis qui nascuntur in oculis  

 quodcunque iumentum in oculis trichiasin patietur i ut pili
aliam palpebram urentes lacrimas moueant uisumque conturbent
hac ratione curatur non longe a pilis ab interiori parte
scalpello plagam dabis in cute palpebrae post forficibus per
longum ad mensuram oculi fasciolam praecides et impositis fibulis
consues palpebram foris uersus ut oculus sine deformitate
recipiat uisum et gratiam naturalem  tunc uero optimo oleo
nec non etiam muria infusam spongiam superpones et oculum
fasciabis post diem quintum soluis tunc intrinsecus oculum
collyrio curabis deforis uero tetrapharmacum impones non prius
fibulas ablaturus quam duxerit cicatricem  nihilominus et
cadentibus fibulis collyrii cura non deerit ne caro rursus
superflua excrescat sed plerique adhibent cum deformitate
compendium ut partem quae prominet ad mensuram naturae
forficibus amputent poscaque frigida propter fluxum sanguinis
foueant oculumque collyrio intrinsecus curent ne indignationis
necessitate laedatur  aduersus infestantes pilos tertia cura
est ut leni tenuique cauterio genae quae procreuerint inurantur
quo facto ducta cicatrice contrahitur pellis et palpebra altius
eleuata a pupillae cursu pilorum arcet iniuriam

 de suffusione usione oculorum  

 suffusio sicut hominum ita iumentorum impedit uisum cuius
tria genera ab auctoribus indicantur stenocoriasis
platycoriasis hypocoriasis graece enim core pupilla
nominatur stenocoriasis dicitur cum constringitur uisus et
uires amittit  quae hac ratione curanda est ut sanguis de
temporibus auferatur radicem quoque feniculi et herbam
chelidoniam uel rutam decoques ad tertias et cotidie ex ipsa aqua
quantum manus patitur calida oculus foueatur inungatur etiam
collyrio opobalsamato quod suffusionibus prodesse consueuit 
platycoriasis autem est cum se ultra naturalem modum pupilla
diffundit et eripit uisum nec curari ullatenus potest nam sicut
oui uitellus casu aliquo disruptus in priorem formam coire non
potest ita semel pupilla diffusa recipere non potest usum
uidendi  quod euenit equorum furore dum membranula quae
continet lumen indignatione caloris disrumpitur uel certe
sollicitudo longi itineris ad indignationem iumenta compellit aut
laesum oculum dominus curare neglexerit  quod cum accidit
oculus uidetur incolumis nullis lacrimis nullo sanguine nulla
indignatione prodit iniuriam sed uno tantum declaratur indicio
quod in pupilla ipsius imaginem tuam tanquam in speculo uidere
non potes  hypocoriasis autem a capitis humore descendit et
in uno oculo sese primo ostendit postea etiam ad alterum
transit intelligitur autem humore uel lacrimis continuo
sanguinem ei de supercilio uel de ipsa parte temporum detrahes
fomentabis ex tepida aqua in qua radices feniculi decoctae
fuerint cum ruta praeterea inunges collyrio opopanacato et
opobalsamato quodsi institeris medicinae per lacrimarum cursum
consueuit saepius caligo sanari temporales quoque uenae
cauteriis inuruntur ut meatum humoris excludant

 de paracentesi oculi  

 quodsi uis passionis intulerit hypochysin diligenter attende
quo colore sit membrana quae opposita pupillae impedit uisum
si auroso colore fuerit insanabilem scias si candida nimium
etiam noueris non posse curari ipsam si uero spissa fuerit
colore oleagineo muco similis per paracentesin ad hominum
similitudinem cum fuerit maturata curatur  iumentum igitur
pridie temperabis a cibo et potu uel maxime prohibebis in loco
molli elides caputque eius et ceruicem apte collocabis ita
patentem oculum facies ut claudere non possit deinde ab ipsa
fronte paracenterium inter tunicas oculares subicito ne pupillam
tangas aut aliquid laedas interius sed ipsum album de superiori
parte ubi hypochyma posita est capitello paracenterii deorsum
deprimis ad palpebram inferiorem subtiliter  quodsi depositum
fuerit non prius paracenterium eximas nisi clausum oculum
penicello calido diutissime uaporaueris solet enim resilire
quodsi ita euenerit reprimito donec ita componatur ut resilire
non possit cum itaque intellexeris claritatem pupillae sine
ullo obstaculo hypochymae tunc eximes ferrum et inuenies animal
uidere  curabis sic ex oleo roseo et oui albo anacollema
facies lanae infundes et super oculum impones ac desuper
fasciabis caueto ne ipsa die manducet et moueat oculum
agitatione maxillae sed tamen si uoluerit bibat altera die
solues et calida fomentabis diutissime  deinde faeni graeci
sucum in oculos suffundes et rursum anacollema supra dictum
similiter impones fasciabisque quod cum per triduum aut
quatriduum feceris oculum soluis et faeni graeci suco
fomentabis ex melle optimo attico unges donec cicatrix se
confirmet et oculus

 de oculo lunatico  

 est aliud uitium eiusmodi ut interdum oculo album inducat
interdum limpidet ex qua passione lunaticum oculum ueteres
nominauere cuius ista curatio est ut de ipsa parte temporum
detrahatur sanguis interpositis diebus sub oculo nihilominus
sanguinem oportet minui cotidie quoque calido fomento oculum
curabis deforis intrinsecus autem inunges collyrio thermantico
et acerrimo per plures dies donec recipiat sanitatem si nihil
ex hac ratione profecerit uenas superiores in temporibus supra
ipsum locum qui sustinet passionem diligenter perquires et
inures ut humor noxius possit arceri

 de staphyloma oculi  

 quodcunque iumentum in oculo habuerit staphyloma incurabile
est talis tamen curatio consueuit adhiberi desub oculo
sanguinem ei detrahes et fomentabis calida cum radicibus feniculi
et rutae decocta inunges etiam collyrio non ualde acri si
uulnus fecerit et deplanauerit ex suco faeni graeci fomentabis
et inunges collyrio leni quod facit ad tunicas ruptas donec se
cicatrix cum planitie claudat tunc uteris acriori collyrio per
dies plurimos donec quaecunque partes se aequare possint ad
naturalem similitudinem compleantur ut non deformetur obtutus

 ad album de oculo tollendum  

 si casu aliquo animal oculum impegerit aut confricauerit uel
ex percussura laeserit et album induxerit etiam si totus oculus
praeclusus sit tamen experimentis probatum est hac ratione cito
posse curari hederam colliges terrestrem et pila mundissima
diutissime contundes sucum exprimes ex hoc animal inunges
potestate medicaminis quamuis desperata consumitur albugo 
sed si terrestrem hederam non inueneris siue bacas hederae siue
folia contundes et sucum exprimes et ex eo suco inunges si hoc
quoque difficile uidebitur aut morosum paululum aquae frigidae
cum foliis hederae diutissime contundes sucum exprimes et per
siphonem ei in oculum defundis quod cum per dies plurimos tam
mane quam ad uesperam feceris album omne tolletur sed si uinum
miseris optimum pro aqua efficacius est

 de suffusione curanda per nares  

 aliqui auctores dixerunt si dexter oculus suffusionem
susceperit uel album incurrerit dextram partem naris si
sinister sinistram diligenter inspicies et in ipsa callositate
narium foramina subtilissima inuenies quibus tenuis inserenda
est fistula per quam ille qui curare debet os plenum uino
insufflet ut merum per foramen illud penetret quo facto oculus
incipiet lacrimare uelocius autem proficiet quia per interiores
uenas meri uirtus ad oculum penetrat

 de diuersis passionibus oculorum  

 iumentum in oculo in osse percussum si tumorem fecerit durum
callosum et ossilagini similem hac ratione est curandum
deiecto animali contra causam ipsam cutem aperito et succisorio
gingiuulam uel cartilaginem uel os quod excrescere coeperit
caedito ut deplanes ad similitudinem partis alterius  si
apte deplanaueris aceto et oleo linteolis uel licinio madido
locum ipsum comples et fasciabis tertia die solues et similiter
curabis per dies u donec feruor desinat post traumatico uteris
catastaltico quoque medicamento labraturam cutis consumis quam
diu limpidum uulnus curetur et adaequetur  quodsi ipsum os
concarnare non potuerit tam diu cotidie eradito donec sanguinet
atque concarnet ita ut medicamenta congruentia uulneri imponas
quodsi post sanitatem causa eadem excrescere coeperit punctis
cauteriis subtiliter urito oculorum epiphoram infra oculum
detractus sanguis emendat si usque ad sanitatem melle optimo
inungatur assidue  praeterea prodest eidem passioni murrae
pondus denarii i corcodrili stercoris semunc salis hammoniaci
semunc sepiae ossium semunc mellis attici cyathos ii ex
quibus omnibus tunsis atque permixtis oculum perunges  magnae
lippitudini adhibetur tale remedium murrae troclitis unc s
turis masculi croci siculi lepidis cypriae aeris usti ana unc
ii teres simul et cernes consparges aquae caelesti et falerno
uino meius attici adicies quantum sufficit in uase uitreo
condes et cum necesse fuerit uteris  si casu cilium ruperit
fibulas dabis et mannam turis cum ouo impones discutit
cicatricem oculorum eiusmodi compositio spicae nardi unc s
salis hammoniaci unc ii cadmiae unc s croci unc i piperis
unc s in puluerem conuertes et uteris  albi uitia deterget
ista curatio sepiae marinae ossis rasi scrup x croci scrup
ii salis hammoniaci scrupii murrae corcodrilli stercoris
scrup ii  item album siue glaucomata emendat uini aminei
ueteris sext iii gari floris sext i mellis unc iii quibus
omnibus decoctis uteris  albuginem tollit si ex humore uel
percussura euenerit sandaracae unc ii ossis sepiae combusti
unc iiii piperis albi semunc salis hammoniaci unc ii cum
melle permixtis  cicatricibus oculorum medetur ieiuna
saliua si cum sale mandatur in ore et expuatur in oculum 
sal quoque tritus cum osse sepiae et sinapis agrestis semine
 collyrium nardinum opopanacis scrup ii uiolae unc ii
spicae nardi casiae marrubii ana semunc croci siculi unc s
et scrup uiii olei semunc et scrup iiii piperis albi scrup
ui gummi scrup u  item alia confectio collyrii aeruginem
aeris et salem optimum aequis ponderibus et aceti quantum
sufficit misces  necessaria compositio rutae scrup iiii
turis masculi stercoris columbini murrae olei croci mellis
acapni olei rosei ana scrup iiii diligenter trita miscebis et
uteris  si uero oculus ictu uulneris insanabilis redditur et
ut mulomedici dicunt cancromata fecerit ne periculum mortis
incurrat erui pollinem cum oleo roseo et ouo simul immittito
cum purgatum uulnus fuerit cum melle attico inungito  sunt
et alia multa collyria quae quia eandem uim easdemque species
continent enumerare superfluum duximus

 de strumis iumentorum  

 plerumque strumae uel parotides aut scrophae iumentorum
guttur infestant et faucium tumore produntur nam subrecto sunt
capite et tanquam ab stranguilia praefocantur hos primum
fomentis calidis et cataplasmate ex polline hordeaceo et resina
aeronali cocta curari expedit  et cum collectio fuerit
maturata scalpello secare pus uel quidquid collectum fuerit
emittere et aceto et sale et oleo infusos lemniscos subicere
ceteris quoque diebus traumatico et medicamentis aptis sollerter
curare ut uulnus pateat dum sanetur nam in his locis ex
praeclusione cito solet fistula fieri quae si euenerit ut
superius demonstratum est papyro et collyrio poterit persanari

 de glandulis  

 glandulae quoque animalibus et praecipue pullis usque ad
periculum interdum molestae sunt et in morbum transeunt
aliquando quae inter maxillas inferioresque fauces nascuntur et
ad similitudinem pilularum maiores aliae aliae uero minores
conexae ex carne obdurescunt et tumorem sine doloribus faciunt
quae inter initia perunctae picula et oleo confricari solent
uehementius manibusque corrumpi et ita uelut uanescendo
sanantur  quod si excreuerint amplius deiecto animali ita
ut per medium secentur scalpello subtiliter et cum radicibus
eximuntur ne aliqua uena tangatur quo facto aceto et oleo cum
sale medicamentisque superius declaratis sananda sunt uulnera
plerique urenda esse dixerunt sed si parua sunt prodest
ceterum maiores exsecandae sunt ferro  plerique etiam cum
ferro exemptae fuerint glandulae propter sanguinis fluxum loco
uri debere praecipiunt post sale et oleo octo diebus utuntur
nono die ex nitro et aqua calida diluunt si nitri inopia est
lotio calido aut lixiuio utuntur deinde uinum et oleum et
farinam de eruo imponunt per triduum consequenter de uino ac
farina hordeacea et melle percurant addentes quaecunque plaga
fuerit ut strumae uel parotidis glandulaeque quae tolluntur lycio
medicamento uulnera percurari ita ut de malis granatis siccis
puluis aspersus celeritatem afferat sanitatis

 de pullaribus  

 cum caput pullorum calefecerit prima dentitio inter gingiuas
atque maxillas tumor collectioque generatur quae pullaria
uocatur cuius passionis tanta tensura est ut manducare uix
possint sed cataplasmatibus studiosissime maturanda sunt dehinc
scalpello aperienda post sale aceto oleoque curanda

 de fistula maxillae  

 si ex aliqua huiusmodi curatione iumentum fistulam in ore
fecerit hac ratione curabitur papyrum inicies in fistulam ut
pars eius in ore exeat quam lino diligenter ligabis ne possit
elabi pars uero foris exeat quae nihilominus constringenda est
lino ne cadat triduo permaneat quarta die papyrum eximes
collyriumque ad longitudinem et cauaturam uulneris ad artum
fistulae subicies et ne forte labatur fasciabis locum ita ut
ad manducandum possit maxillas agitare tertio die solues  si
fistula ceciderit diebus septem unguento traumatico curabis
deinde collyrium ex melle et erui polline decoctum subicies ad
plenitudinem foraminis diebus plurimis ad ultimum anapleroticum
ipsi uulneri medicamen imponis donec omnis plaga ducta cicatrice
solidetur  fistulae autem collyrium hac ratione conficies
misy unc  feculae unc i aeruginis aeris unc i battiturae
chalcitidis unc i cumini seminis unc i teres cum aceto
acerrimo et secundum qualitatem uulnerum cum usus exegerit
collyria formabis

 de expositione fistulae  

 fistulae nascuntur quotiens neruus aut cartilago aut os
negligentia uel imperitia curantis ex plagae alicuius tabido
humore uitiatur tunc enim qua commeauerit ad instar cuniculi
carnem indurat et incallat et fit fistula quae nulla ratione
sanari potest nec aliquando coire nec solidari nisi penitus
eximatur huius a diuersis auctoribus tradita est diuersa
curatio  alii enim scalpello resecari et aperiri iubent et
syringotomio decarnari medicamentisque acerrimis consumi et sic
postmodum uulnus ad cicatricem coire quod cum laboris ac
discriminis habeat plurimum minus tamen prodest  alii uero
cauterio omnem fistulam inurendam uicinasque partes eius punctis
feruentibus perrumpendas esse duxerunt quatenus per ignem
callositate submota stalticis medicamentis uulnera percurentur
sed melius est fistulam sicut superius declaratum est papyri
iniectione curare quia neque neruus neque uena neque commissura
uexatur  nam scalpello uel cauterio saepe fit causa deterior
et periculum creat collyrium uero omnem callositatem fistulae de
alto a radice eius eximit quodsi os fuerit uexatum quod
oporteat radi patens uulnus per medicamenta curam non potest
impedire si uero in alto tabes aliqua uulneris aut cartilago
remanserit ex eodem collyrio puluerem facies et frequenter
inicies omnia enim uulnera elimpidat atque persanat

 de tumore faucium uel capitis  

 interdum ad similitudinem synanches animalibus fauces et
caput interius intumescunt adeo ut bibere aut manducare non
possint cuius totum caput et os et lingua aqua calida fomentatur
et taurino felle perlinitur  potio autem datur huiusmodi ad
cornu olei ueteris lib ii uini sext i commiscebis ix quoque
caricas cum ix capitibus porrorum decoques et diligentissime
conteres et in aqua ipsa nitrum alexandrinum tritum quod
sufficit miscebis et ex his omnibus potionem mane et ad uesperum
heminas singulas dabis ut tumoris ipsius relaxetur et mitigetur
asperitas  manducet autem herbam uiridem aut quod melius
est pascatur quae si defuerint farinam de hordeo facies cui
nitrum admiscebis et sic appones faenum quoque mollissimum
eliges quod nihilominus nitro et aqua consperges  sanguinem
non detrahas nisi forte de palato despumes cum coeperit
conualescere nitrum tunsum et cribratum pulueri de radicibus
cucumeris siluatici commisces et in uini sext i cocleare
pulueris ipsius iunges ut hac potione resoluto uentre purgetur
 alii auctores tumorem capitis ac linguae uel faucium etiamsi
obdurauerit ita festinantes propter periculum curare nituntur
lapides molares plures igni succendunt cum candere coeperint
caput equi cooperiunt et uas plenum lotio sub ore et naribus
adponunt et per uices singulos candentes lapides in lotio
mittunt ut ille uapor ac fumus calore lapidum concitatus os
equi et nares impleat  nam et fustem transuersum ut apertum
os habeat debet accipere quod cum diutissime feceris aquam
marinam calefacito uel certe salem in aquam dulcem miscebis
feruendoque dissolues addito aceto acerrimo caput eius et os et
gingiuas diutissime confricabis postea fimum bubalum cum acri
aceto miscebis et tepefacies ex quo caput totum et frontem ac
labra perunges cui farinam hordeaceam cum aqua tepida
sufficienter pro cibo dabis et potu

 si ex pletura sanguinis fauces tument  

 quodsi ex pletura sanguinis tumor ille indignationis
euenerit ita intelliges si uenis tensis praeobturabitur halitus
et oculi sanguinei apparesunt cui de temporibus si non
tumebunt aut certe de palato si ibi indignatio non erit
sanguinem oportet auferri cretam cimoliam duabus partibus et
tertiam partem cretae nigrae ex uino austero temperabis et dum
calet illinis caput

 de oncomate i de tuberibus  

 sciendum autem est tubera in corporibus iumentis frequenter
excrescere quae graeci oncomata uocant horum uariae qualitates
et diuersa sunt nomina steatoma est tuber quod in se adipem
uelut pinguedinis continet meliceris est tuber in quo
inuenitur humor liquidus quasi faeni graeci sucus sarcosis est
tuber in quo caro conspissata quomodo in uerrucis inuenitur
aneurysma est tuber in quo sanguis cum spiritu ut uarix uenae
similis inuenitur atheroma est tuber in quo farinosa congeries
reperitur ganglion est tuber quod fit ex duplicatione nerui
similis tubero cum dolore immobili  horum omnium una est
curatio iumentum colligatum deponitur et contra locum causae
sagitta aut scalpello in longum dextra ac sinistra pro mensura
tumoris aperitur ita ut media fasciola cutis quae supra tuber
est intacta permaneat post egestis uel euersis omnibus quae
tumorem mouerant medicamentis competentibus et quae supra
declarata sunt perducitur ad cicatricem

 de lingua incisa  

 si iumento lingua fuerit incisa statim cum fibulis consuito
deinde uino lauato post gallam tundito et puluerem cernito ex
eo imponis donec sanetur cui dabis faenum mollissimum concisum
et pro hordeo furfures alii postquam fibulas acceperit linguaque
uino fuerit elota mel imponendum esse duxerunt ut plagam
purget et curet ad ultimum ex malo granato puluerem iniecerunt

 de gingiuis et dentibus  

 si iumento loculamenta dentium i gingiuae uel dentes
doluerint his agnoscitur signis hordeum solidum glutiet
macescit saliuarum plurimum effundit gingiuae intumescunt
cretam cimoliam cum aceto acerrimo macerato et calentem
extrinsecus maxillis inducito ne minus u diebus gingiuas autem
interius cum puluere corticis mali granati et melle tertia die
diutissime confricato donec egesta sanie conualescat quod
euenit cum humor acrior ex capite in maxillarum defluxerit
uenas

 de osse fracto  

 quodsi animal iuxta collum uel molares uel alio oris loco os
fregerit ut morsum claudere non possit et apertis dentibus
horreat propendentibus labris continuo calida fomentabis et
labrum et quae sunt disrupta componis fasciola tenuissima aceto
et oleo madefacta diligenter unam partem deinde alteram compingis
ad locum et similiter fasciato ne iterum dissipetur  cui et
curcubam constrictam oportet imponi ne deprauet dentes et
labra cum solueris ad curandum manu quae ante composueris
contineto furfurem et farinam hordei mixta in cofino ad
manducandum dabis ita ut quamdiu manducat manus tua a loco
quem continet non recedat cum iam manducare noluerit offerto
ei aquam ut bibat cum biberit curato similiter ut
suprascriptum est cui et sucum ptisanae conuenit dari si minus
fortasse manducauerit quem tali obseruatione per xl dies curatum
restitues sanitati

 de cartilagine narium si sanguis fluat  

 si iumento narium cartilago corrupta sit et sanguis reprimi
non possit spongiam afram et turis masculi pollinem commixtum
impone ad locum qui laesus est et si uulnus factum fuerit in
cartilagine hac ratione curato  interdum animali despumato
remissus semel de palato sanguis non potest reprimi propter quam
necessitatem sicut suprascriptum est in loco in quo sagitta
ruptum est palatum spongiam imponis caputque eius sursum
constringe et aqua frigida renes cerebrumque testiculosque
perfundis  quae res si tardius subuenit acaciam nigram et
turis pollinem aequis ponderibus ex aceto acerrimo temperabis
totumque caput illinies donec sanguis ipsa constrictione
claudatur

 de palato si uena se non clauserit  

 mature periculum creat cum incisa uena claudi non potest in
palato sed continuo sanguinis profluuium inhibetur si aut
candenti cauterio fuerit meatus ille combustus et suspensum
altius caput cum per nares sanguis defluit nec potest aliter
retineri coriandrum uiridem sufficienter tundes sucumque eius
expressum substricto equo naribus infundes frigore naturali
uenas protinus claudit chartam etiam et lanam combures ipsumque
puluerem per fistulam insufflabis naribus

 de genere et qualitate mucorum qui per nares fluunt  

 mucorum etiam qualitates qui per nares effluunt conuenit
nosse ex quibus genus passionis ostenditur et causa cognita
facilius curari potest mucus limpidus cotidianus est et nisi
nimius fuerit non debet esse suspectus crassus autem et
candidus a cerebro defluit et admonet ad medelam capitis
festinandum rubens tenuis frigidus ueteris perfrictionis
prodit iniuriam propter quod thermanticis potionibus calefieri
animal oportet caeruleus i fuscus leuis ab interioribus
uenit qui indicat febrem et ideo conueniens lexipyretos
adhibenda curatio est  crassus autem spumosus et pallidus a
pulmonibus nascitur qui suspiriosos ostendit quibus difficile
nisi festinatum fuerit subuenitur faecaceus uero a glandulis
serpit quae celeriter aut eximendae sunt aut ferro curandae ne
conuertantur in morbum

 de cyferino i cum post cursum sanguis de naribus fluit  

 saepe ictu uulneris animalibus per nares sanguis fluit quod
uitium cyferion uocant quod praecipue contingit si equus ultra
uires cogatur ad cursum omni corpore oleo et aceto perungendum
est animal ac loco tepido statuendum cooperiendum etiam
diligenter danda quoque opera ut molliter cubet nec ad
deambulandum cogatur sed cibo diligentius reparetur tunc rutae
unc i cum lacte conteres et per cornu naribus infundes quodsi
ruta defuerit aristolochiae unc i croci semunc cum uino dulci
conterito et deicito per nares similiter coriandri uiridis
sucum exprimes et naribus infundes

 de polyposo  

 si polypus oritur in naribus praecluso spiramine
strangulabitur stertet humidi profluent muci periculosa
passio nisi haec medicina subuenerit si prope polypus fuerit
acutissimo exsecabitur ferramento curandus his rebus quibus
circumcisa sanantur si uero altius fuerit cauterem plumbeum
quadratum facies ex quo calefacto polypum frequenter inures et
sic polypum sanas

 de siderato  

 iumentum si fuerit sideratum his agnoscitur signis labia
eius et maxillae nec non etiam nares deprauantur in parte ita ut
uix cibaria dentibus colligat quae etiam humoribus plena
reperies et cum uoluerit bibere os usque ad nares demerget in
aquam quia infirma sunt labia quibus haustus attrahitur 
aceto et sale lingua eius et labia diutissime perfricantur donec
sanguis emanet tertia die causticum crudum in illa parte labii
impones quae sensit iniuriam cum cautela ut prius alliges
linguam ne medicamenti uiolentia noceat cum medicamento labia
deusta uideris aqua lauabis deinde aceto et oleo fouebis sicut
alia uulnera hac ratione sanabitur  si uero maxillam
sideratam habuerit et tortam de temporibus partis ipsius
sanguinem detrahes fimum bubalum acerrimo aceto miscebis et
diutissime decoques et parti ex qua sanguinem detraxeris
calidum induces saepius ut et siccet et curet hac usurus
potione trixaginem hyssopum siluaticum origanum serpyllum
aristolochiam mannam croci pro aequis ponderibus contundito
atque cribrato ex quo puluere plenum cocleare cum aqua mulsa
oleo et uino per narem sinistram ad unam heminam cotidie oportet
infundi

 de obseruatione flebotomi  

 conuenit de ceruicis curatione dicturo obseruationem indicare
flebotomi quia circa ea loca frequenter operatur detracturus
sanguinem animal a cibo abstinebis et potu aequali loco
constitues tunc lorum supra ceruices alius teneat atque
constringat ad normam ut uena facilius appareat deinde supra
laqueum de sinistrae manus pollice uenam deprimes ne ludat cum
sagitta tangitur  duae autem uenae a capite summo descendunt
et conueniunt se sub maxillis usque ad gulam inde a geminis
uenis inferius quatuor digitis ferramentum deprimis ne in gulam
mittas et bifurcum tangas et iumentum occidas statim sagittam
duobus digitis tenebis ne plus ferri imprimas quam extra
digitos eminebat  nihilominus etiam mediano digito manum
tuam moderando suspende ut sit leuior ne uehementius imprimas
quam oportet quia non plus debet quam mucro descendere si parum
apte profluat sanguis iumento faenum dabis aut aliquid quod
manducet agitatione maxillarum plus sanguinis uena profluet

 de ceruicibus  

 si iumentum ceruicem eiecerit aut laxauerit aut certe
uertibula eiecerit uel extorserit hac ratione curabitur
deponito iumentum atque constringito et ceruicem eius extendito
supra fossam donec omnia uertibula laxentur  post oleum
uetus et axungiam ueterem tunsam colatamque permisces et cum
calefacto eodem unguento ceruicem diligenter infundis in locum
reponis et fasciam tenuem et amplam ex oleo tepido et uino
madefactam alligabis ad corpus  lanas quoque sucidas ex oleo
et uino infusas supra conectes post regulis tiliagineis non
minus quatuor digitis ita ut tantum spatii sit inter regulas
alligatas et conexas et lino constringes et si aestas fuerit
quater in die suffundis si hiems bis cum nodum fecerit
regulas solues die quinquagesimo et primo post unctionibus
uteris donec ad sanitatem perducas si tardius confirmabitur
ures reticulatim et solemniter usta curabis

 de malandria i de uulneribus ceruicis  

 si iumento malandriam de ceruice auferre uolueris ita
facies candentia prius cauteria praeparabis deinde ferramento
decarnabis sic ne neruos tangas et uenulas quascunque uideris
emittere sanguinem aduris ut possit cruoris fluxus inhiberi
caue autem ne cauteriis plus aduras et indignatione neruorum
periculum facias  post axungia ueteri ceruicem perfricabis et
fascia munies sequenti quoque die cataplasma imponere incipies
ablatoque feruore lotio calido fouebis deinde aceto et oleo
dilues et medicamentis aptis curabis si iam uideris cicatricem
pilos renouare puluerem ex canino capite combusto et adipem
suillum recentem permisces et inducis ex quo medicamento et
sanitas consequitur et pilorum rediut ornatus

 de destillatione ceruicis  

 si ceruix destillationem patiatur tumidior uidebitur quam
oportet fetorem habebit canceraticum cum humore nigro et
liquido cuius foramina scrutaberis diligenter ne ulterius inter
neruos aut armos sinum destillatio fecerit quod si accidit
pauca hinc difficulter euadunt nam his signis discrimen
ostenditur stridet de pectore et per nares humorem liquidum
proicit hac ratione curabis  foramina desuper marrubio et
sale pariter contuso implebis atque calcabis subter autem
cataplasmate apposito laxabis et si loci condicio patietur
diaeresin dabis ut foras per plagam humor emanet tertio quoque
die calida urina lauabis deinde traumatico et pannis lineis
limpida et depurata uulnera curare incipies cuius compositio
talis est erui pollinis sext iris lllyricae unc ii turis
masculi unc ii miscebis et facies cephalicum medicamentum quo
uteris ad consummationem medelae

 de dissolutione scapularum  

 quodsi iumento scapulae fuerint dissolutae diligenter
inspicies ne quas inter neruos aut commissuras pendigines
fecerit quas si inueneris ex quacunque parte plagas accipere
poterit cataplasmatibus mollire et scalpello uel cautere aperire
curabis ut sanies illa collectionis egeratur foraminibus autem
traumaticum et linteola sicca calcabis  si quod inter neruos
foramen factum fuerit cautissime curato ne ulterius aut ferrum
aut cauterium procedat neque tumorem neque putredinem lauabis
sed magis siccis omnibus curare festina nam omnis humor
destillationi praestat augmentum cum incisa uel usta duxerint
cicatricem ad confirmationem in ultimum imponetur causticum

 de armis laesis  

 si armos laeserit in medio crure utroque soluuntur uenae et
puluere turis cum eo qui profluit sanguis copiose immixto armi
liniuntur quodsi plus profluat quam necesse est stercus ipsius
iumenti fluentibus imponitur uenis et fasciis alligatur 
postero quoque die quasi epaphaeresis sit et ex eisdem locis
sanguis detrahitur atque similis in omnibus cura procedit ab
hordeo abstinebitur faeno sustentabitur exiguo per triduum
deinde porri suci iii cyathos et olei heminam miscebis et per
cornu faucibus infundes  post sextum diem lente ingredi
cogatur et cum ambulauerit mittatur in piscinam uel flumen aut
mare uti natet cum spartea et pannis uincto pede postea
firmioribus cibis ad saginam pristinam reuocandus est  si
leuiter dolebit uino et oleo tepefacto perfricetur in sole si
ualidius dolebit uentum in armum mittito atque pertundito a
summa iuba infra digitos octo ne cartilaginem tangas et cum
inflaueris ferula uel uirga molli armum caedito sale et oleo
perfricato ipso die postero tracta uteris cuius haec erit
compositio  similae sext ii si defuerit pollinis triticei
sext ii cum aceto acri et cum tribus ouis miscebis sed ouorum
solum album mittes adicies etiam pulueris turis unc s quae
omnia manu subigis et in armos inducis et per dies multos armum
aqua calida cum flore faeni fouebis diligenter mollescat
tractam cotidie imponito de uino puro armum lauato additurus
unguentum  bacas lauri selib olei sext uini boni sext
nitri unc iii sed nitrum et bacas lauri in puluerem rediges et
cribrabis  ex quo in sole cum calida armus fomentatus
fuerit inungatur ex tepido et diutissime confricetur post
synchrisma ad curandos armos inducitur et cum melius habuerit
natatum mittito quodsi eiecerit iuxta consuetudinem ad rotam
armum reponito et suprascriptis medicamentis curato si non
senserit ultimum est ut uratur  armi doloris haec sunt
signa pedem priorem tentum quasi rigidum aforis extrahit sed
conuenit inspici diligenter utrum ex percussura uel casu
coeperit causa et si ex percussura fuerit prius locis suis
reponenda sunt membra et sic reliqua facienda quodsi ex humore
uel sanguine armi grauabuntur sanguinem emittis a pectore uel
unctionibus uteris

 de genu emoto uel basi  

 genu uel basim si emouerit ad tormentum rotae uel machinae
locis suis eiecta restitues lanam sucidam ex oleo et aceto
infusam imponis et alligabis ex more tertio die solues
fomentabisque post resinam induces et piculam ad ultimum
malagma uteris aut caustico

 de fractura articuli cruris uel coxae  

 impulsu axium uel rotarum in circo uel in aliis locis
uarietate casuum animalibus crura franguntur aut coxae uel
articuli in qua necessitate si extra cutem fractura ossis
eruperit hoc est si  exbersen fecerit difficilem noueris et
prope insanabilem curam similis desperatio est si coxam
fregerit aut acrocola aut supragambam insanabilis est casus
quia non recipit ligaturam  si uero fractura sit sine uulnere
in his locis quae constringi possunt hac ratione curabis
primo fracturam recompones et fasciis mundis scissilibus infusis
ex uino et oleo conligabis insuper lanarum munimenta coniunges
et regulas circumduces iumentum autem in canterio uel in scalis
uel in suspenso locato ne fracturam uel leuiter commoueat cui
cotidie mane et ad uesperam suffundes tertio die solues et
expleta curatione ligabis quinto quoque septimo aut nono die
eadem facies donec corpus inducat  post haec adicies muscum
de uitice aut salicis radicem et oua cruda u uerum non regulis
ut prius sed cirumductis ferulis alligabis die tertio solues et
fomentabis de resina et axungia perunges ubi cura profecerit
malagma uel causticum inducis non ante tamen permittis stare
iumentum quam dies xl praetereant hoc autem tempus est quo
diuulsa uel fracta solidantur

 de flegmone et marmore siue mallonibus  

 plerumque in genibus uel articulis aut flegmon oritur aut
marmora aut mallones quae uitia ex malo humore generantur et
passionem cum deformitate tumoris ostendunt sed ista distantia
est quod flegmon tuber est molle marmor duritiam ostendit ex
nomine mallo inflatum tuber est sine dolore quibus recentibus
potest facilius subueniri  primo lanam sucidam ex oleo et
aceto induces contra aquam frigidam et currentem animal
constitues post sine ferro hac ratione curabis sinapis et salis
alexandrini scrup iiii aceti cyath ii axungiae ueteris
selib simul conteres et induces post diem tertium soluis 
si aperturam fecerit spongiam cum aceto et lasere imponis
uulnera styptico curabis praeterea locum quem curare uolueris
inducto psilothro decaluas radicem filicis et eruum et ficus
afras contundes in pila et induces in panno per triduum ligatum
patieris manere  alii radicem filicis et eruum cum axungia
ueteri et aceto acerrimo putant oportere misceri item cineris
quoque de foco unc iii calcis uiuae unc ui uino subigito ad
crassitudinem oxymellis et antequam obdurescant tubercula
obline  quodsi assidue in recenti feceris passionis molestia
siccabitur si uetustiora sint punctis subtiliter inurantur ne
nerui igne uitientur talis quoque compositio spargere flegmonem
asseritur rhododaphnes unc iii bituminis nitri ana unc iii
axungiae ueteris colatae unc iii  plerique dixerunt
cauterio cuprino candenti duobus punctis debere praerumpi et
flegmon effundi licinio quoque intorto cum axungia et aceto et
oleo loca de quibus mucus eiectus fuerit satiari per foramina
etiam ustionis lemniscum trahi debere ut quidquid humoris est
egeratur  post haec cataplasma ex faeno graeco et uino
confectum inducis cum usta ceciderint et tumor resederit
lemniscum eximis traumatico curabis ad ultimum causticum
inducis  alii sagitta pertuso corio flegmon effundunt et
lanam madidam cum aceto et lasere plagis inserunt sic spongiam
cum posca acri et lasere supra uulnus imponunt tertia die
soluunt lanam eximunt et tetrapharmaco curant quinque diebus
uel septem  si uero marmor habuerit ex quo ualidius
claudicet et uix flectat articulos inurendus est leuiter cui
post feruuram malagma quae cupressina appellatur oportet
imponi ex qua curatione sanitas redditur et deformitas permanet
 si autem mallon in genibus uel articulis excreuerit
continuo curam adhiberi oportet ne neglecta passione
deformitatem tumor augeat uel obduratione diuturna conuertatur in
marmor  aperies in pedibus siue genibus dextra ac sinistra
uel ferro uel cauterio cuprino sicut superius declaratum est
lemniscum traicies cum aceto et sale et oleo et supra cataplasma
imponis donec feruor desinat et saniem faciat post purgatis
uitiis lemniscos eximis et traumaticum imponis et ternis diebus
interpositis solues et medicamentum renouabis donec sanetur

 de aquatilibus  

 si aquatilia in articulis uel in gambis fuerint frigido
ferro omnino non sunt tangenda ne abundantia humoris iumento
discrimen importet sed utendum est scarificatione subtili et
detractione sanguinis post quae lanis calidissimis tam cum aceto
quam cum optimo sale tunso et oleo uel axungia per dies u
conliganda sunt loca si tardius haec cura profecerit utendum
est feruentissimo caustico ut faciat ustiones  alia quoque
ratione sanantur si feclam qua tinctores utuntur et salem pro
dimidia parte commisceas lanamque sucidam ex aceto affiges post
diem tertium soluturus si aperturam fecerit farinam hordeaceam
ex melle coctam cum lini semine et faeno graeco inducis ad
ultimum malagma crudum impones  praeterea atramentum
sutorium gallulas minutas et alumen aequis ponderibus tunsum cum
axungia miscebis addito puluere mali granati nitro et aceto
quae in commune decocta uitium si adiungantur emendant ficus
siccae cum sinapi contusae mixto aceto imponuntur post diem
tertium soluto medicamento si tardius profecerit eadem cura
renouatur cum melius habere coeperit alutam impone articulis
 alii opopanacem cum farina hordeacea coctum in modum
cataplasmatis imponunt nonnulli fabam fractam in aqua decoquunt
et mixto melle deterunt et in panno inducentes curant ad ultimum
malagma cupressinum imponunt plures calcem uiuam et cineres ex
melle et uino commiscent et ozaenis frequenter imponunt ad
ultimum caustico utuntur  quae genera curarum et
posterioribus pedibus adhibenda ueterum censet auctoritas usus
inuenit addito sale et aceto ciliciis ozaenas defricare donec
cruor aut tumor emanet quae obseruatio etiamsi non persanauerit
sequentes tamen adiuuat curas

 de pedibus reumaticis et uentosis  

 interdum reumatici iumentorum interdum uentosi sunt pedes
quae uitia nunquam tangenda sunt ferro sed exsiccanda per
malagma uel causticum et aliquando urenda leuiter super uenas ut
cauteriis meatus qui humorem suscipiunt angustentur et
constringantur ut pro tempore afferant medicinam quia in totum
etiamsi intercisae et aduersae sunt uenae non poterit talis
causa sanari

 de impetiginibus  

 impetigines quoque in articulis uel genibus inter neruos
commissuralibus locis aliquando nascuntur et fit uulnus simile
ragadio et non facile sanatur nisi stalticis uel stypticis
rebus non sine alligatura uel interdum adustione curetur
malagmas quoque conuenientes oportet imponi

 de uliginibus  

 uligines etiam in pedibus cruribus unguibusque uel sub armis
aliquando generantur quas quidam dulcedines uocant habent
similitudinem scabiei quae cum se diffuderint pedes exulcerant
ad similitudinem leprae et urgente prurigine animalia sibi
partes illas corrodunt uel alternis pedibus confricando
uulnerant  quod uitium acritudo humorum consueuit generare
et ideo curatur detractione sanguinis unctionibus et
purgationibus uentris si radix cucumeris siluatici cum nitri
puluere misceatur infusa per fauces humores pessimos purgat

 de podagra iumentorum  

 podagra uero nonnunquam solet occupare iumenta cum hominum
uitium transit in pecudes cuius passionis haec sunt signa nec
stare potest nec ambulare sed si cogatur claudicat et saepe se
proicit sicut indigesta ex hordeo animalia faciunt quae propter
dolorem non coquunt cibum  et ideo fit horridum et corpus
eius calebit uenae etiam extabunt natura submissa erit in
pedibus stercus haerebit propter nimium eorum calorem sicut
subtritis solet euenire  cui proderit si non sinatur
accumbere sed minutim deambulet loco sicco donec sudet
multorum manibus confricandum est ut uehementius sudet
sanguinem ei detrahes a capite de superioribus uenis sed non
multum sequenti die de posterioribus locis detrahes supra talos
tertio de gambis uel desub ipsis dolorum locis  memineris
semper parum oportere detrahere aquam calidam dabis in potu in
qua adicies puluerem nitri et triticeam farinam pollinem quoque
turis acetabulum plenum in uino maceratum infundis ei triduo per
nares singulas cotylas  betas etiam excoques et aquam earum
ad tres cyathos suffundes et exercebis eum singulis diebus
uentrem quoque eidem expurgabis ut auferatur humor pessimus qui
descendit in uenas  hoc genus purgationis adhibebis thymi
acetabulum plenum in uino ueteri dulci macerabis et singulas
cotylas per nares eidem infundis faenum uiride adponis quodsi
defuerit siccum nitro aspersum dabis si nihil profecerit
castretur et uitio carebit nam podagra raro uexat eunuchos

 de orthocolis siue stilosis  

 orthocola etiam iumenta uel stilosa dicuntur quae
contractionem neruorum patiuntur in pedibus et de capitibus
ungularum calcant et sunt rigidis articulis et planas ungulas in
terram ponere non possunt  quod uitium nascitur ex enormitate
onerum et labore confragosarum uiarum sed hac ratione curantur
sanguinem ei desub cirro uel de coronis detrahes ungulas bene
compones pollinem ex hordeo et resinam cum axungia decoques et
ter in die perunges tepida quoque in qua uerbenae decoctae
fuerint confouebis et tota eius crura acopo perfricabis 
post dies u cataplasmabis eum ex polline hordei et lini semine et
faeni graeci aequis partibus ex uino decoctis cataplasma
imponis in omnibus cruribus ante acopo perunctis ab articulis
usque ad genua quae loca lanis sucidis munies et fasciabis et
ter in die paulatim incedere facies  si hoc non profecerit
malagmam hanc articulis eius imponis hammoniaci galbani
opopanacis medullae ceruinae resinae terebenthinae unc ii
apochymatis lib resinae frixae lib s oleum uetus quod
sufficiat lento igne decoques et colabis impones in aluta per
dies plurimos omnibus pedibus donec sani sunt sed necessaria
festinatio est quia sic solent remanere si tardius cura
praestetur  alii uero urendos censent palmatim in articulis
sed raro etiam prodest ista medicina

 de pedibus et ungulis  

 animalium ungulae asperitate ac longitudine itinerum
deteruntur et impediunt incessum ex tortura quoque si in aspero
uel lapidoso itinere iumenta coguntur ad cursum indignationes
oriuntur postremo etiamsi nulla causa praecesserit otiosa in
stabulis ex collectione humorum incipiunt claudicare  oportet
autem solum ungulae celeriter aperiri ut per inferiores partes
apostemata digerantur ne eruptionem super coronulas faciant et
difficile ac tardius cura procedat  cuius haec sunt signa
pedem priorem planum non ponet quodsi suspendere uideris
gressum ut diligentius intelligas causam ungulam subradis et
locum quem uideris nigriorem digito pulsabis si cesserit in
dolore et maturum fuerit aperies et saniem emittis 
pendiginem circumcides ad uiuum ex oleo roseo et aceto et sale
cum stercore ipsius linteola imponis animal calceabis tertio
die soluis si caro excrescit gramen decoques cum oleo et
impones  si uideris carnem ipsam nigrescere inspicies ne
aliquam fracturam habeat neque clauum aut lapidem acutum aut
spinam propter quod fomentis et resina utaris ut possit educi
cum purum uideris uulnus traumaticum impone  post quod
adicies fuliginem siccam cum autem compleueris curam resinam
remissam et sulfur imponito quodsi adhuc in alto apostema
fuerit hordeum uel fabam in aqua decoques et exinde fomentabis
ut exinde ad maturitatem possit adduci  subtritos pedes
fomentabis aqua calida axungiaque ueteri perunges deinde testa
candenti decoquis alio post et sulfure pariter contrito lamina
candente leuiter ures per triduum  si uero contuderit
sanguinem de corona emittes et calida fomentabis axungia ueteri
perunges ouinum quoque stercus cum aceto permiscebis et imponis
quamuis alii caprinum efficacius credant

 si pulmunculum ad aperturam fecerit  

 si iumentum ad aperturam pulmunculum fecerit scias totum
solum hoc est assem hac ratione tollendum ungulam subradis
deinde inter commissuram calcis et assis in circuitu incidis
subleuabis a parte priore et solum calcis retrouersus expelles
ubicunque pulmunculus fuerit radis ad uiuum et adicies
linamentum ex oleo et aceto et sale et stercore ipsius impones
et calceas tertia die soluis et tollis  post hoc fomentabis
farinam hordeaceam resinam et acetum decoques per triduum
impones hoc enim medicamento etiam fracturam curabis si
frequenter apponas post etiam traumaticum cum linamento impone
et cum corpus fecerit corium mali granati et bitumen iudaicum ex
aceto decoques et impones triduo et cum solueris iterum
impone donec obdurescat in cornu

 si exungulauerit iumentum  

 si exungulauerit iumentum cura difficilis sed profutura si
non egebit industria papyrum candelarum purgatam subtiliter
carpis intingis in oui crudi albumento circa nudatum pedem in
circuitu pones panno et fasciolo superligabis post diem tertium
soluis fomentabis farina frumentacea resina aceto et melle
pariter decoctis interdum lomentum pro farina mittis  si
uulnus non erit purum uino tepido lauabis linamenta cum melle
impone cum purgaueris traumatico uteris cum autem duxerit
cicatricem corium fabae cum pelle ceruina combures ex melle
temperabis addito puluere bituminis iudaici et mali granati cum
aceto alternis diebus medicamentum renouabis donec cornu
ungulam faciat  ad ultimum sparteam ueterem contundes ex
aceto in olla noua decoques ex quo ungulam obdurescentem
obuolues et ad plenam reuocas sanitatem si suffusiones pedes
patiantur ficus siccas cum sale pro aequa parte contunde et
ungulis impone

 de pedibus attritis siue mollibus  

 animalibus exiguae ungulae crescunt uel attritae reparantur
si alii capita uii rutae manipulos iii aluminis tunsi et
cribrati unc uii axungiae ueteris pond ii stercoris asinini
plenam manum commisceas ac decoquas et utaris prudentius
consilium est pedum tueri sanitatem quam passionem curare
corroborantur autem ungulae si iumenta mundissime et sine
stercore uel humore stabulentur et stabula roboreis pontilibus
consternantur  articuli quoque uel suffragines post iter
calida foueantur et uino naturaliter autem molles ungulae
solidantur si hederae seminis duas partes et aluminis rotundi
unam partem pariter contundas et calceatis pedibus per multos
dies inducas item subtritis pedibus prodest picis liquidae
selib aceti hem salis lib foliorum hederae quantum sufficit
pariter contundis et laboranti cotidie pedes perunges 
mollissimae ungulae hoc uno medicamine quo potentius nihil est
assolent indurari lacertum uiuum uiridem in ollam nouam mittis
adicies olei ueteris lib i aluminis scissi iudaici selib
cerae lib i absinthii tunsi selib et decoques cum lacerto 
cum fuerit resolutum calentia uniuersa colabis abiectisque
ossibus et purgamentis liquatum medicamen in ollam remittes et
cum ungues indurare uolueris ungulam subradis et factum
unguentum in cannam uiridem mittes adhibitis carbonibus prope
feruens per cannam instillas ungulis prouisurus ne coronam
tangas aut ranulas sed his exceptis in solo et in circuitu
solidaturus ungulam confricabis  memineris autem ungulas
excrescendo renouari et ideo interpositis diebus uel singulis
mensibus talis cura non deerit per quam naturae emendatur
infirmitas

 de dorso confirmando  

 animalium dorsa ut laboris plurimum sentiunt ita diligentius
sunt curanda exceptis enim his qui deputati sunt circo
reliquum equorum mulorum asinorumque genus sub sellis aut sagmis
solo tergo praestat officium unde laudabilior industria est
quae incolumitatem tuetur quam quae cupit laesa curare  nam
diligenter defendit a uitio si centones uel saga primum
sufficientia deinde mollia imponantur et lota atque ad tempus
diligenter excussa ne aliquid sordium aut asperitatis inhaereat
quod sub pondere inulceret pellem tunc sagmarum uel sellarum
mensura conueniens et apta qualitas debet adhiberi  si enim
ista minora fuerint uel maiora angustiora uel ultra modum lata
uel quae non congruunt grauiter nocent hinc enim collisiones
suppurationes apostemataque nascuntur cum nimis locus inaequali
premitur pondere uel discindente tractura mercurius aut spina
deteritur ipsorum quoque ponderum etiamsi in stratis nulla sit
culpa enormitas nocet et ideo temperanda est mensura ne ferat
uulnus

 de dorso curando iam laeso  

 quodsi dorsum sedentis iniuria tumere iam coeperit in
recenti statim mallonem ceparum i calamos siccos unde fasces
dependent in aquam feruentissimam mittis et aliquamdiu maceratum
calidum super tumorem impones fascia constringes uel cordiscum
superimpones una quoque nocte manere patieris absque
suppuratione palpabitur tumor  quodsi clauum fecerit farinam
hordeaceam cum foliis caulium contundis pariter et tepidam
impones cinerem quoque cum oleo miscebis et inducis quamdiu
clauus cadat cum ceciderit lipara utere cum minutissimis pannis
uel melle cum linteolis cum ulcus purgaueris lycio percurabis

 si pulmunculus nascitur in dorso animalis  

 si pulmunculus natus fuerit in dorso difficile est eum
medicamentorum appositione siccari sed si paruulus fuerit
cautere et praecipue cuprino aperiendus est ut sanies quam
collegerat egeratur tunc curandus est sicut moris est usta
curari sed commodius est pulmunculum decussatim ferro secare et
eximere ita ut pellem admodum recidas ne cum cicatricem
duxerit inueniatur epidermis  oleum acetum et salem
continuo addis in plagam et ne nimius sanguis erumpat stercus
ipsius uulneri superponis et colligabis die postero folia
caulium tunsa cum oleo et aceto imponuntur per dies u cum iam
ducere cicatricem coeperit lycio curabitur

 si uulnus fecerit  

 si uero fecerit uulnus indulgebis otium ut diligentius
curetur et recepta sanitas confirmetur indutiis nec imponendus
est labor qui rescindat adhuc teneras cicatrices sanatur autem
ulcus si gallas syriacas combustas cum melle superimponas
pulueres quoque corticum pini et florem calcis uiuae aequo
pondere miscebis et uulneribus inspergis  pilulas quoque
cupressi tunsas et cribratas et cortices quercus tritos et in
puluerem redactos mittis praeterea ossa sepiarum et testas etiam
ostrearum in puluerem rediges et aerei quoque uasis fuliginem
pariter miscebis quae bene tunsa si frequenter asperseris
siccatum uulnus ducet celerius cicatricem

 ut pili renascantur  

 quodsi pili tardius crescunt uiuam testudinem supra sarmenta
combures et cineres eius in nouum caccabum mittes additis
unciis iii aluminis crudi medullae etiam ceruinae quod sufficit
ex uino infuso decoques et diebus plurimis imponis reuocare
pilos creditur puluis de faba combusta uel de lupinis crudis uel
de foliis ficuum combustis si uino commixtus superponatur
assidue quodsi nulla praecedente causa decidunt pili spicam
nardi et uuam passam pariter tundes et ex aceto decoques
calidumque medicamen glabro corpori impones

 ut pili ex albis nigrescant  

 si album pilum nigrescere cupias atramenti sutorii scrup
iii rhododaphnes sucum scrup iu seui caprini quod sufficit
pariter temperabis et uteris

 ut albescant de nigris  

 si e diuerso album pilum facere uolueris cucumeris
siluestris radicem lib i nitri scrup xii in puluerem coges
heminam mellis adicies quibus mixtis uteris

 si uermes fecerit animal  

 si uulnus in dorso uel in quacunque parte corporis habere
coeperit uermes et timetur ne putredo ulceris migret in cancrum
nepetam et cedriam siue cyminum uel cicutam conteres ex aceto et
impones calcem quoque uiuam ex aceto acerrimo temperatam necare
uermes experimenta docuerunt  si mercurius in dorso
putredinem fecerit utilissimum est cauteriare subtiliter post
ebiscum cum melle et uino conterere et imponere pannos quoque
minutos cum oleo et aceto uulnera purgare manifestum est quo
facto si necessitas suaserit ustio rursus adhibetur ad ultimum
cornu caprinum combustum et contritum ulceribus semper
inspergitur et ad redintegrationem sufficit sanitatis

 de cura lumborum  

 lumborum quoque cura uicina est nam animalia aut cum nimio
pondere aut cum transcendere fossas conantur si posteriores
resederint pedes aut nimio frigore dolorem renum contrahunt
ideoque aqua calida cum flore faeni diutissime confouendi sunt
lumbi unctionibus etiam calidissimis perfricandi et ad ultimum
afronitro diluti inducto caustico roborandi  quodsi dolor
uehementior fuerit de inguinibus soluendae sunt uenae tunc sale
oleo et axungia sanguini qui profluit mixta renibus illinuntur
et si necessitas fuerit cataplasmis utendum est  potio
quoque renibus subuenit si pilulas cupressi uiridis xi super
carbones exuras nitri quoque unc iii asses et utraque in
puluerem redigas cum mellis unc iii et uini ueteris sext iu et
olei boni unc iii quod per quatriduum pro aequa parte faucibus
digeras  uitio lumborum medetur hemina seminis brassicae cum
sextario polentae tunsa ex aqua frigida subacta atque imposita
dolentibus locis sisymbrium quoque cum polentae sextario et aqua
subactum medetur efficacius tamen est si cupressi folia ad
modum heminae diligentissime contundas et polentae sextarium
admisceas acrique aceto subactum dolenti imponas  praeterea
resinae durae unc uii decoques ut liquescat cui feruenti
supersperges hordeaceam farinam quamdiu spissetur ad
similitudinem pultis quod diu subactum et calidum ita ut manus
pati possit superillines renibus quodsi frequenter renouaueris
et dolori subuenit et tumori  si uero tanta indignatio
fuerit ut eiusmodi non sentiat curas aut cauterio cuprino locis
opportunis urendo deprimes puncta ne deformetur animal aut si
uilius est et necessitati aptius quam decori craticulatim sicut
moris est ures

 quibus signis dolor renum indicetur  

 renum autem dolor his agnoscitur signis posteriores ungulas
trahit lumbi uacillabunt cauda deiecta erit faeculentum
minget ilia dura atque contracta interdum ita laesi sunt renes
ut sanguinem mingant et si uiuum effuderit insanabilis est
passio si parum cruoris habuerit scito posse curari cui post
detractionem sanguinis de matrice uel de femoribus hanc porriges
potionem porri sectiui sucum ex aqua dabis

 de internis musculis renum  

 saepe musculi qui sub renibus sunt uexantur ex casu et
dexteriores facilius curantur sinistri medelae afferunt
tarditatem optimum est quotiens ceciderit iumentum loco non
moueri sed aqua frigida perfundi et postmodum unguentis uti
quae passio haec praeferre consueuit indicia renes obdurescunt
et contrahuntur uultus erit tristis coxam trahet et colligere
se non poterit  quae ualitudo nascitur aut longi itineris
fatigatione aut ab anfractu cliuosarum uiarum incitatio quoque
cursus et saltus extensio hanc afferunt causam sanguinem igitur
a uisceribus oportet emitti prout qualitas corporis patietur
utendumque potionibus ad causam necessariis molli dormitione
animal collocandum

 si extalis exeat animali  

 ex perfrictione nonnunquam animalibus foras procedit extalis
qui hac ratione curatur scalpello scarificabis praecipue loca
quae uidentur eminentiora similiaque uesiculis quae post
scarificationem digitis exprimentur et decarnantur puluere etiam
salis confricantur donec cum sanguine totus humor exsiccetur
post calida et sale fouebis et deprimes intusque remittes et
continuo reuertetur ad locum si non profecerit altero die intus
missis digitis curabis indita lipara uel meliloto donec
sanetur  quod uitium si ferro tangere dubitas hoc
medicamento curabis cotidie castorei unc iii salis nostratis
pond ii salis hammoniaci lib i sinopidis ponticae sescunc
haec omnia tunsa et cribrata pariter decoques in extalem pones
et alligabis cotidie autem lixiua calida fouebis et medela
continua usque ad sanitatem potionibus autem thermanticis
calefacies aegrotum  alii in hac passione cum axungia ad
manum extalem fulciri et reponi oportere dixerunt post spongiam
apponi caudam supra alligari si tamen aliquantis diebus fuerit
cura neglecta prius foueri asserunt ex lixiua uel sale in muria
calenti et sic reliquas curationes impleri

 de dolore testium  

 testium dolor animalibus saepe contingit qui his proditur
signis nec incedere poterit nec cubare ilia eius inflantur et
obdurescunt quorum ista curatio est  sanguis de utrisque
femoribus emittetur post lotium uetus putridum in uase
supponetur et lapides molares feruentes illic mittentur animal
sagis diligentissime usque ad ungulas cooperiatur ut uapore
lotii uenae testium sudent post aqua calida confoueantur nitrum
et alumen scissum pariter conteres diligenter et admixto oleo
testes fricando perunges  si molares lapides defuerint
qualescunque calefacies et mittes in lotium alia quoque huius
rei proditur medicina lentis heminam decoques admixtoque uino in
mortario teres cupressi folia scrup iu mollissima pariter
trita commisces tantundem etiam suillae adipis adiunges uinumque
uetus rursus asperges panno illinitum testibus impones donec
sanitas procuretur si tardabitur sanitas testes subter
stellatim cauteribus urito uel leuiter scarificato

 de tumore testium  

 quodsi testes tumebunt hordeum comburito pulueremque ex eo
trito suillae adipi permisceto ex quo medicamento mane et
uespere testes illinito physicum autem creditur testes animalium
oblinitos canino felle sanari  alii auctores aqua calida
testes cum dolent fouendos esse dixerunt suffumigandos etiam
uiridibus foliis cupressi quae arbor specialiter mederi testibus
creditur sed si defuerit testas ardentes nihilominus in aqua
calida mitti et inde suffumigari post cretam cimoliam cum
stercore bubalo et aceto acerrimo calente induci et cotidie
renouari quousque sanitas subsequatur

 si natura reuocari non possit  

 si natura iumento exciderit ut reuocari non possit in aqua
frigidissima constituendum est et ibi fouendum cum
substrinxeris manum in anum ei inicies et contra uesicam
fricabis post diligenter cooperies ne perfrigescat potionem
dabis stercus suillum cotidie ex uino aut in aqua dulci donec
liberetur

 si iumentum sanguinem minxerit  

 si iumentum sanguinem minxerit uei assellatum fuerit hac
ratione curatur de superiore uena sanguis auferatur asfodeli
quoque herbae radix teretur et cum uini albi dulcis duabus
cotulis per os infundetur ut glutinosa uideatur  aluo
prodest etiam farinam triticeam cum adipe suillo et puluere de
corio mali granati decoquere et non crassam potionem sed
liquidam per os defundere non solum a cursibus sed etiam ab
ambulatione abstinendus est ut glutinet uenam quae interius
rupta est contingit enim ex cursu uel saltu ut intrinsecus uena
rumpatur quapropter rebus stypticis et his quae
consolidationem faciunt curandus est et defendendus a frigore
cui et super renes hoc anacollema oportet imponi bulbos rufos l
cocleas uiuas contusas u oua u anagallici lib i quae omnia
pariter bene trita commisces et renibus eius impones  quod
prodest etiam illis quibus euulsi uel emoti sunt renes his
autem quibus per nares effluit sanguis pusca frigidissima caput
eorum fouebis modicum salis adicies post anacollema
suprascriptum in capite et temporibus oblinies et medicamento
constrictis uenis fluxum sanguinis reprimes

 de dysenteria  

 si dysenteria iumentum apprehenderit reuersatur eius
extalis qui ut curetur circumsecandus est cautissime ne
intestinum quod praepositum est extali tangatur quod si fuerit
laesum iam non rediet sic remanebit et patulus erit extalis et
facile procidet intestinum statim uitae periculum facit

 si otiosum animal sanguinem mingat  

 animalibus otiosis et pinguibus contingit ex pletura
sanguinem mingere cum hoc quod abundat erumpendi per urinas
inuenit uiam attenuati etiam et exhausti animalis interdum est
urina sanguinea quod accidit aut nimio ascensu aut labore
ponderum aut nimietate cursus  sed illis qui ex deliciis et
abundantia contraxerint passionem de matrice auferendus est
sanguis attenuatis uenam laxare contrarium est utrisque tamen
salutaris est potio si lac caprinum cum amuli tribus obolis et
urceolaris herbae sucum per os frequenter infundes 
certissima quoque ad ipsorum salutem potio praedicatur si
tracanthi unc s opii scrup i storacis scrup iii nucleos
pineos purgatos ccx infundas in uino ac diutissime conteras post
magnitudinem nucis auellanae cum ouis iii et uini optimi
sextario resolues et ad cornu faucibus digeras per dies continuos
uii quod etiam hominibus prodest ad fabae magnitudinem cum ouo
dedisse

 si animal sanguinem uomat  

 si uero sanguinem animal reicit oportet genestae sucum dare
cum uino aut porri sucum lixiuo oleoque permixto faucibus
infundere aliquando animalia sanguinem uomunt quibus hac
potione succurretur absinthium ponticum et spicam nardi aequis
ponderibus in caccabo nouo cum aqua coques et dabis in potu

 si percussa uena claudi non possit  

 sanguis interdum nimium per uenam cum percussa fuerit et
claudi non potuerit erumpit remedium est stercus ipsius
animalis superponere fluentibus uenis aut si perseuerauerit uri
cauterio subtiliter ne nerui laedantur floccum etiam tomenti
oleo tinctum uenae admoueto etiam assem ligneum in uena qua
sanguis effluit ponis et ligas praesens est remedium

 de indignatione uesicae  

 uesicae indignatio generatur ex plurimis causis et propter
urinae difficultatem celerrimum immo praesens discrimen
importat de qua ualitudine diligentius tractare conuenit ut
passionis competens medela succurrat quae his agnoscitur signis
mingere non poterit omnia crura flectentur uentrem demittit ad
terram  et si difficulter mingat dysuria appellatur si
quando guttas per ueretrum mittit cum labore stranguria dicitur
cum in totum non potest mingere ischuria appellatur et uicinus
est morti propter quam extensionem tubercula nascuntur in
dorso et praefocatio circa fauces ex dolore uentris  cui hac
ratione succurres depectorabis et sanguinem quantum sufficit
detrahes et sic accipiet laxamentum praeterea manum cum oleo
tepido in anum mittes et si qua stercora intus impedimento sunt
abstrahes  post cum libra olei salis triti plenum acetabulum
misces et calefactum in anum inicies iumento in locis pronis
posito ut facilius ad interiora descendat dulcedo enim sequitur
ac solutio uentris et dolor mitigatur  quae remedia si
tardius subuenerint manum et brachium perungito tum magno sensu
atque cautela in anum inicito in partem dextram et reuersato in
sinistram uesicam manu plena leuiter premito ut incipiat urinam
producere sicque liberantur ualde premere contrarium est 
ex his autem causis passio ista descendit si iumentum in opere
aut cursu magna parte diei cogatur et urinae faciendae spatium
denegetur tunc a uesicae meatu usque ad ueretrum nascitur tumor
et cum dolore egestionis foramen angustat  e diuerso si
iumentum exerceri solitum diebus plurimis steterit indigestione
nascuntur spurcitiae ex humore efferuntur usque ad uesicam
compunctiones etiam et morsus urinali fistulae praestant ex quo
stranguria plerumque contingit  ex perfrictionis etiam
indignatione dysuria assolet euenire cum nimio rigore meatus
intumuerit et ideo calefactionibus diuersis frigoris soluenda
est celeriter iniuria  interdum ex indigestione hordei uel
cum aquam frigidam auidissime biberint dolorem uentris animalia
patiuntur et propter uicinitatem commota uesica stranguriam
sustinent aliquando et stercus pullinum uel alia noxia in cibo
sumpta cum inflationem fecerint impediunt minctionem 
bestiolus etiam qui appellatur buprestis araneae similis si
cum faeno deuoratus fuerit animal praefocabit aquam quoque
caeno uel limo turbidam si bibat meatus impedit minctionis 
uermes quoque uel lumbrici si intestinum exulcerauerint uesicam
laedunt et dupliciter animalibus discrimen important quod his
deprehenditur signis si animal quod tardius mingit latera sibi
scalpit uel terram mordet scias eum uermium uel lumbricorum
dolore torqueri  cui hac ratione succurris brassicae
subtilissima folia contundis et commisces uini boni cotulas iu
et per sinistram narem infundis sulfur etiam uiuum in puluerem
rediges et cum oleo totum uentrem animalis et ueretrum
perfricabis absinthium etiam largiter cum uino decoques et per
sinistram narem defundes laser quoque syriacum et nitri puluerem
cum uino decoques et per os digeres inambulationibus et leni
cursu exercebis  tunc in locum mollem uel herbidum uel aquam
leniter labentem ad urinam inuitabis facilius autem
prouocabitur si ubi aliud animal minxerit teneatur  quae
praemittenda sunt ut ueniatur ad curam aqua enim calida
diutissime lumbi fouentur et renes tunc auenam agrestem et uini
dulcissimi duas cotulas decoques et per sinistram narem colatum
defundes humorem ficus praeterea optimas excoques in aqua
cotulas iu mixtoque nitri puluere similiter defundes  alium
quoque cum uino decoctum et per sinistram narem infusum producit
urinam memineris autem ex eo momento cum in hanc inciderit
passionem hordeum ei subtrahendum penitus et potum herbam
uiridem uel farraginem ad substantiam dandam  sarmatarum
autem quorum equitatus apud ueteres plurimum ualuerunt usus
inuenit ut animalia a collo usque ad pedes inuoluantur de sagis
suppositisque carbonibus uiuis addito castoreo suffumigentur ut
totum uentrem testiculosque eorum castorei fumus uaporet et
confestim detractis carbonibus cooperti deambulant et mingunt
 alumen scissum et sales fricato admixtoque oleo et melle
collyrium longum et tenue facito et in scapi ipsius foramen
inserito continuo prouocabitur  inde opopanacis quantum
digiti minoris extremitas est cum uino decoques et per narem
dextram dabis alii cepas acerrimas purgant et leuiter contusas
tres aut quinque ponunt in anum et sic deambulare faciunt 
ad urinam inuentus est qui affirmaret priores ungulas equi
ipsius radi et teri cum uini sextario et per nares infundi ad
celeritatem minctionis physica ratione prodesse  betas
quoque et maluas decoques et aquam earum calentem cum melle ad
unum sextarium naribus infundes  si tempus uirides denegat
cibos faenum melicrato aspersum praebebis uel sucum ptisanae
hordeaceae cum melicrato similiter dabis aliquanti rosmarinum
decoquunt et ex ea calida testes fouent cimicem etiam uiuum in
aurem animalis mittunt alium super naturam qua mingit
confricant certissimum dicitur  porros decoques et sucum
eorum exprimes ad sext i et cum uini ueteris hemina olei
acetabulum permisces et per narem dextram dabis deambulatum
ducis uulgare sed uerum est lutum de uia ex lotio cuiuscunque
equi factum uinoque permixtum et colatum naribus infundes 
apii radices cum uino aut melicrato decoctas praebebis puluerem
quoque turis ouumque crudum cum uino dulci per os conuenit dari
oleo et uino permixto et calefacto supra renes et ilia spongiis
confouebis ex melle quoque decocto et sale collyrium longum et
tenue foramini inditur qua manat urina musca etiam uiua loco
ipsi immittitur uel mica turis apponitur uel de bitumine
collyrium inseritur ut prouocet urinam

 de uentris fluxu  

 quibus modis constrictus uenter solui debeat saepius dictum
est nunc exponendum est quemadmodum solutus possit astringi
res enim haec animalibus nimis periculosa est nisi uelox
medicina subuenerit cuius necessitatis de experimento principale
remedium est balaustii semunc ex uino austero uel aceto per os
defundere hordeum combustum ex uino austero dabis caryotas
tundes et gallas syriacas et exinde datur potio salutaris 
talis quoque subuenit compositio cerae unc ii sordis lardi
lib i piperis semunc piculae semunc diligentissime tundes
casiae unc s tritam pariter consperges offas facies solito
minores intinges in ceram remissam et sic digeres stercoris
ouilli denarios iii aceti mulsi sext i per cornu dabis herba
rubea trita restringit si detur in uino  spongiam afram
intinges in pice liquida post combures farinamque eius cum uino
austero defundes farinae triticeae heminam seui caprini unc
i lactis heminas ii siculi uini heminas iii pariter commisces
et digeres nitrum quoque si potest fieri uirginem
diligentissime tritum et in puluerem redactum cum hemina aceti
semunciam dabis puluis ex pumice cum uino in potu datus mox
medetur

 de uerrucis  

 in folliculo uel in ano aliisque partibus corporis nascuntur
aliquando uerrucae et uitium deformitatis important hac ratione
curandae sunt lino subtili constringetur ipsa uerruca dein
causticum crudum imponetur et sponte decidet ferro etiam
praecidetur et cauterio leuiter adusta sanatur

 de uitiis coxarum  

 interdum iumentis misera fit coxa cui de uenis femorum a
uisceribus sanguis emittitur et in uase diligenter excipitur
admiscetur etiam puluis sulfuris nitri bacarum lauri et feclae
tritae et contra pilos diutissime perfricatur et per triduum
sic manere patietur  aqua etiam in qua uerbenae coctae sunt
tepida ter in die fomentabis per dies ui pedem quem sanum
habet clauo ferreo uel si defuerit spartea calceabis cui
rotulam ligneam subicies et addita fasciola diligentissime
colligabis ut suppositura illa faciente partis illius quae
misera est planam ungulam possit poliere  synchrisma etiam
perungues in sole et non minus quam unam horam contra pilum
diligentissime confricabis si eiusmodi cura tardauerit contra
coxae commissuram quatuor foraminibus cutem pertundito et pannos
uel lemniscos ex aceto et oleo sub cute per foramina traice per
triduum post traumatico illinitos pannos diebus ix per eadem
foramina traicies interdum curabis ut calida uerbenacea utaris
et sic lemniscos subicias  undecimo quoque die lemniscos
educes et incretas locum ut cutis ad pulpas adhaereat cum
cicatrices se clauserint causticum impones hac ratione emota
uel eiecta coxa sanabitur sed si coxam eiecerit uel emouerit
quod a mulomedicis dicitur filum laesisse certior faciliorque
curatio rei inuenta dicitur a barbaris  nam claudum animal in
sole constituunt uino et oleo calefacto colefium ipsum hoc est
iuncturam coxae diutissime confricant donec sudet tunc de
loro longiore uel funiculo grosso prauam coxam alligant unus
animal capistro trabit ut sensim currat alius lorum uel funem
tenens laxum sequitur et subito dum animal currit recta ad se
coxam ipsius impetu retrahit si sonuerit scias loco suo
redisse et paulisper cessabis post sensim deambulando
temptabis  et si rectum pedem ponat et non claudicet
ulterius animal non uexabis sed per triduum fomentabis de calida
uerbenacea post causticum induces quodsi prima die reponi
iunctura non potuerit secunda die uel tertia simili ratione
coxam saepius trahes donec reuertatur ad locum  quidquid
autem uexatum uel motum fuerit aut ictu rotae aut quocunque alio
casu in prioribus uel posterioribus partibus uel gambis uel
articulis uel genibus hoc anacollema constringit et solidat
bulbos rufos xxx cocleas uiuas xxx anagallici lib i herbae
plantaginis uiridis manum plenam diligentissime contundis et
misces additis tribus ouis cum stuppa impones et colligabis
laxata constringet et humecta siccabit

 de laccis gambarum  

 si iumento laccae natae fuerint in gambis his agnoscitur
signis dextra ac sinistra ad similitudinem uesicae inflabitur
cutis curabuntur autem ratione qua flegmina in genibus diximus
oportere curari est et alia medicina lentem quae super aquam
natat colliges et contundes additaque ueteri axungia colligabis
uitium exsiccare perhibetur si gamba uel armus aut aliquis
locus ex ictu tumere coeperit cretam cimoliam et rubricam ex
aceto acerrimo macerabis et oblinies

 de gamboso  

 si gambosum factum fuerit et recens passio est de tibia
sanguinem emittito lanam sucidam circa eum ligato caue ne
fomentes aut cauterio tangas utrumque enim in tali curatione
contrarium est malagma cruda uteris tertio die semper soluis et
curas cum uideris animal profecisse causticum inducis si quod
iumentum coxam fregerit aut supragambam scias non posse curari
quia ligaturam istae partes tenere non possunt

 de his qui laeduntur a rotis  

 si iumentum rotae aut axis ictu fuerit elisum in recenti
lanam sucidam ex aceto et oleo collinito per triduum post ficum
duplicem et nitrum pariter terito et imponito die tertio soluito
ac renouato si nihil profecerit malagma tetrapharmacum
imponito per triduum si et ipsa tardauerit imponito malagmam
quae dicitur meliacinus usque dum sanat

 de syrmatico i qui coxam subito trahit  

 syrmaticum iumentum his ostenditur signis prodiens de equili
uel de loco ubi steterit coxam trahit et transuersam ungulam
inflexa corona terrae superponit unde et syrmaticum a
tragoedorum palliis dicitur quae trahuntur sed quamuis alienata
horum uel emota coxa uideatur si super ipsum pedem cessim
repellantur continuo emendabitur gressus et sine claudicatione
rectus incedet  ex hac autem ratione contingit si in
commissuram uertibuli ex corruptione corporis uel ex perfrictione
natus humor intrauerit tunc se defundet ad neruos et eos reddit
immobiles et uelut alienatos  qui hac ratione curantur
sanguis desub gamba detrahitur copiosus in quo admisces salem
adarcen sulfur mannam turis feclam nitrum bacas lauri aequis
ponderibus tunsa omnia atque cribrata uino quoque ueteri et
oleo miscebis cum sanguine ipsius qua unctione praeparata post
inflationem inlinies coxam calida in qua uerbenae decoctae
sunt interposito triduo diutissime confouebis post unctionem
renouabis  si ex hac re plenam non receperit sanitatem
mittis eum in sudis et post sanitatem uulnerum ures cautere in
ipso uertibulo similiter ut in sciatico fieri consueuit
quaecunque autem de ozaenis ceterisque uitiis articulorum uel de
ungulis priorum pedum dicta sunt eadem scias etiam in
posterioribus debere seruari

 de morbo alienato ex quo refecta animalia moriuntur  

 alienatum morbum auctores uocauerunt quotiens haec signa
procedunt patentes oculos animal habebit nec sentiet hominis
aduentum quibus et labia et ipsa orificia intumescunt quasi ab
aliqua bestiola contacti sint quem morbum alii auctores arabum
nuncupauerunt  est autem nequissima passio primum quod
pestifero transitu contagionem spargit in plurimos deinde quod
imperitos decipit specie sanitatis nam refecta et bene curata
animalia subito ex hac passione inflata moriuntur alienatus
autem et maleus uocatur alienatus quod animalibus eripit sensus
maleus quod pestilentia interneciuum contagium facit 
plerumque autem uermibus uiscera interna consumit quorum morsu
pertuso aqualiculo animalia suffocata subito moriuntur sed si
uelocior medicina succurrat hac ratione sanantur de ceruice
sanguinem detrahes potionem compones eiusmodi  anagallici
lib i hyssopi lib i abrotani selib aristolochiae rotundae
selib manna croci unc iii absinthii erratici unc iii
trixaginis unc iii quae omnia contundes et cernes ex aqua
mulsa copiose decoques et animal aegrotum diebus plurimis
potionabis  sed quia plerumque huius aegritudinis pestilentia
transit in proximos totum gregem si inciderit ut singulas
heminas singulis degeras potionare te conuenit frequentissimis
etiam suffumigationibus stagnare pariter et curare sicut in
maleo superius constat expositum quibus usque adeo mutanda sunt
pascua ut si fieri potest in aliam transmittendi sint
regionem nam qua transeunt labris et ipso anhelitu inficiunt
uniuersa uelocius autem curabuntur si separati fuerint atque
translati

 de roborosis  

 roborosa passio dicitur quae animal rigidum facit ad
similitudinem ligni cuius haec signa sunt totum corpus
astrictum extensae sunt nares aures rigidae immobilis ceruix
os constrictum caput extensum colligati armi uel crura pedes
etiam constricti ut nulla commissura flectatur cuius caput si
erigere uolueris terrigiis oculi praecluduntur spina
praerigida et ideo distendit et erigit caudam ut eam flectere
aut mouere non possit dura ilia astricti renes cubare penitus
non potest  contingit autem haec passio ex nimia perfrictione
uel spasmo neruorum uel tremore unde et tetanici dicti sunt
plerumque in hanc ualetudinem incidunt qui cum ab igne castrati
fuerint negliguntur et inambulantes frigore laeduntur 
quorum nerui recenti dolore et frigore compellente spasmum
patiuntur et obdurescunt in robur e diuerso etiam altius quam
expedit in pedibus usta iumenta uel quoquo alio loco contractis
neruis patiuntur spasmum et robur incurrunt  ex niuibus
quoque uel pruinis aut si in nimio rigore sudabunt uel ex calidis
stabulis producuntur in frigus fieri assolent roborosi sed si
a posteriore parte fuerint deprehensi ut morbosus desidat in
lumbos opisthotonici fiunt calefactionibus tamen unguentisque
curantur  si quos uero robur a priore parte comprehenderit
ita ut os aperire non possint desperandi sunt quia constrictis
dentibus fame perire coguntur  qui autem ex toto corpore
aequaliter prenduntur ita ut ex aliqua parte os ualeant aperire
tam diu unctionibus calidissimis perfricandi sunt donec sudent
opertique sagis plenioribus loco calidissimo statuantur ignisque
iuxta eos fieri consueuit sine fumo ut amplius sudent 
surculi quoque laurei ualidiores in os eorum inter molas
mittantur ut rodendo eos agitent maxillas et calefaciant fabam
quoque solidam cum bacis lauri mixtam ieiuno dabis aquam quoque
calidam offeres ad potandum uentremque ipsius cum mulsa calida
admixto castoreo clystere purgabis oleumque optimum cum suco
ptisanae mixtum per narem sinistram defundes hordeum emolitum
cum furfuribus admixtum dabis ad substantiam donec sanetur 
aliquanti dixerunt oportere eos aere candenti in arena fluuiali
uel maritima colligatos obrui ita ut caput eorum extet et nares
et tam diu retineri donec sudent sed ex suprascripta cura
saepe plures constat esse sanatos  quod si ex hac re non
profecerint ures eis ceruicem dextra sinistraque decussatim
saccellionem ex furfure super totum tergum calidum impones per
triduum  et hac unctione cotidie uteris in sole si
caluerit uel in calidissimo loco cerae lib i afronitri lib
i resinae terebintinae selib galbani selib castorei selib
opopanacis selib piperis unc i medullae ceruinae unc i olei
ueteris quod sufficiet uini ueteris optimi quantum opus fuerit
admisces et uteris  praesens tamen experimentum atque
remedium est si picem liquidam cum oleo et uino ueteri decoquas
calentique medicamine iumentum perungas ex qua unctione etiam
auriculas cum oleo liquefacto oportet infundi ut sanitas matura
proueniat  sed ut uenae eorum calefiant intrinsecus et
conceptum frigus exsudent necessaria potio est quae roborosos
tetanicos et opisthotonicos salubriter curat dauci seminis unc
ii cumini alexandrini unc ii agallici castorei abrotoni unc
sing trixaginis unc ii mannae croci unc i hyssopi unc i
piperis albi semunc  quae omnia diligenter tunsa atque
cribrata redigantur in puluerem ex quo bina coclearia lassis et
periculose se habentibus cum suco ptisanae tepidae propinantur
fortioribus uero cum uini ueteris calida hemina defunduntur in
os nunquam tamen sine oleo propter leniendam potionis
austeritatem et canalem faucium mitigandum  alii auctores
eiusmodi passionem hac dicunt ratione curandam de temporibus
sanguinem detrahes excipiesque diligenter adiecto nitri puluere
sale atque castoreo animalia perfricari et loco calido statui
oportere atque hanc offerri potionem lac caprinum rutam bacas
lauri piper album oleum et fabas solidas hordeumque etiam
datur ut agitet edendo maxillas die tertio de cauda sanguinem
tollunt et renes calidis unctionibus fouent  interdum etiam
in balnea intromittunt animalia ut diligentius concalescant
dant etiam cotidie potiones fustes quoque uel de salice uel de
robore in os mittunt ne maxillarum usus indormiat si melius
habere coeperit post xii dies coopertum exercebis ut sudet 
si ista non ualuerint uteris superius declaratis plerique
asseuerant ficulneas frondes roborosis oportere praeberi quae
naturaliter calent potionem quoque per os dandam opopanacis
unc ii storacis unc iii gentianae unc iii mannae croci unc
iii murrae scrup i piperis longi scrup ii cum uino ueteri
tepido atque ad cornu digerere  hac etiam unctione ad
curandum robur uel expellendum frigus utuntur cerae lib i
resinae terebentinae unc uiii opopanacis unc ii medullae
ceruinae unc ii storacis unc iu bacarum lauri selib olei
irini prout opus fuerit quae omnia in unum adiecta in aqua
decoquunt et perfricantes inungunt

 de hydropicis  

 hydrops non leuius animalia quam homines frequenter infestat
uitalibus namque uitiatis cum digestio ciborum plena non
prouenit humor noxius perniciem corporis tumoremque consueuit
inferre quam ualetudinem haec signa demonstrant  turget
uenter et crura testiculi scapulae lumbi latera et tergus
inflantur usque eo ut nec in capite eius appareant uenae cui
cum sub lingua tetigeris subtussiet hunc ambulationibus
breuibus opertum grauioribus sagis donec sudet exercebis in
sole et aduersum pilos per totum corpus postmodum confricabis
 cibum daturus radices cum foliis suis quia et purgationem
faciunt et uitio medentur faenumque conspersum aqua nitroque
praebebis die ac nocte maceratos lupinos in aqua rursumque
siccatos praebebis in cibo radices quoque uel folia cucumeris
siluatici quae uentrem commouent eidem dabis ut purges 
quae curatio si morabitur sanitatem euocandus est humor quatuor
itaque digitis ab umbilico ad ueretrum uersus sagitta punges ut
peritonaeum ipsum rumpas sed caue ne intestinum tangas et
animal perimatur subicies fistulam centetalem et patieris
humorem currere quantum existimaueris necessarium quem in uase
excipies cum fistulam abstuleris duo uel tria grana salis in
plagam inseres ne claudatur et super emplastellum impones 
alia uel tertia die quasi epaphaeresin facturus denuo fistulam
appones humorem eicies donec per partes totum exsicces tunc
uulnus curabis solemniter potionesque catharticas per os
frequenter digeres inter dies usque ad sudorem exercebis quanto
fortior esse coeperit tanto diligentius est curandus et semper
abstinendus a potu ut tepidum et modicum ad substantiam bibat

 de fartosis  

 fartosi quoque talis est passio iumentum cum biberit
inflatur et sufflat hac id ratione curabis cineris uel lixiuae
sext i plantaginis semen unc u conteres et cum uino dabis et
oleo celeriter usque quo residat inflatio alii auctores
asserunt ab umbilico duobus digitis contra pectus plagam fieri
debere et fistulam poni et educi humorem uel aquam noxiam usque
ad sextarios iu uel amplius si maior est tumor  sed cautius
est per partes saepius tollere ne repentina exsiccatio periculum
faciat potionibus utendum esse dicunt quae urinam moueant
frequenter etiam fricandus est ut sudet pro faeno gramen
accipiat et pro hordeo cicer infusum prodesse etiam dicunt si
inter pigmentarios frequentissime deambulet animal quia diuersi
odores latenter pulmonibus prosunt  dant etiam huiusmodi
potionem petroselinum et malum granatum contundunt et cum uino
ueteri per os digerunt apium quoque quantum appetere uoluerit
offeres ad edendum asparagi siluestris radicis unc ii cum uini
ueteris sextario decoquunt ad tertias ut redeat ad heminam et per
os digeres

 de tympaniticis  

 tympanites quoque hydropi similis est sed aliis agnoscitur
signis uenter quidem ei erescet ut hydropico et ceruix fit
rigidior sed nec testiculi nec crura intumescunt  conuenit
itaque tympanitico calidum cinerem cum liquamine optimo in panno
uel linteolo umbilico uel uentri supponere et fasciis colligare
sed a pluribus animal tenendum est ne colluctando demoueat
ligaturam  radicem panacis sil gallicum pariter conteres
cum oleo et uino tepefactum per cornu faucibus digeres praeterea
thymum siluestrem et argium in uino decoques et singulas heminas
per triduum dabis  tympaniticum etiam haec signa monstrant
ciborum bibendique fastidium exiguus somnus aut nullus si per
nares mucos coeperit mittere desperabis si mundas nares
habuerit hac ratione curatur cremorem ptisanae et defruti binos
cyathos per triduum dabis tepidos  praeterea hyssopi unc iu
alium uiride manum plenam palmas n xx faeni graeci cyathos
ui aquam cisterninam et uinum odoratum uetus pariter admisces
diligentissime decoques et potionem per triduum dabis

 de lienoso  

 lienosi ut manifestum est periculum ita manifesta sunt
signa nam oculi inuertuntur suffusi sunt sanguine tardius
ambulat collum habebit extensum qui fit deterior et rigidus
 quae passio principium indicat roborosi quorum latera
intumescunt siue ceruicis media spina ad similitudinem aluei fit
concaua astringuntur aliquando maxillae quod uitium consueuit
inferri ex nimia perfrictione cum animalium dorsa aut frigore
aut pluuia aut grandine caeduntur aut niuibus  quius ista
curatio est de cauda parum sanguinis demes nam si amplius
sustuleris infrigescit et rigori additur rigor admisces in eo
merum et oleum calefacies statim dorsum et ceruices perunges
saccellum quoque ex furfure calido impones ut totam spinam
tenere possit et lumbos  altera die extergebis diligenter et
unctione eadem perfricabis supra quam similiter cum furfure
calente saccellum pones hoc usurus unguento medullae ceruinae
lib i mannae turis unc iii dipli unc iii castorei unc iii
opopanacis unc iii apochyma unc iii resinae terebintinae
unc ii resinae frixae unc iii cerae lib i olei laurini unc
u olei cyprini lib i olei daucini sext i  ex his sicca
quae fuerint tundes et cribrabis cetera supra carbones solues
quibus creta admisces et leuiter decoquis in uase nouo uncturus
cum necessitas postulauerit reponis ac seruas  hac quoque
potione intrinsecus curabis absinthii unc i aristolochiae unc
iii betonicae unc i petroselini semunc trixaginis unc i
turis masculi unc iii castorei unc ii mannae croci unc ii
contunde pariter et cerne ex aqua mulsa et oleo diffunde per
fauces absque dubitatione curabis  alii auctores asserunt
sanguinem de brachiolis detrahendum abstinendum animal ab
hordeo alium nitrum marrubium aequis ponderibus tritum cum
absinthio pontico et cum uino austero per os dandum cum biberit
deambulet spongiis calidis foueatur pressa manu diutissime
perfricetur si uentris permanserit tumor pectus cauteribus
inurendum est  post quintum diem ternos digitos ab istis hac
atque hac inurendum est iterum obseruabis autem ne uenam forte
comburas

 de emplectico  

 emplecticus autem quia similem sustinet passionem
perfricandus est unctione superius nominata et si necessitas
postulauerit inurendus

 de fragmatico  

 si fragma inciderit iumentum his agnoscetur signis
febricitabit oculos introuersus reducet aures tensas habebit et
rigidas terram pedibus tundet quod hac ratione curabis
sanguinem detrahes de matrice adiunctoque oleo et uino
tepefacies totum iumentum contra pilum diligentissime
confricabis loco tepido statues et curasti

 de eo qui aquam timet  

 aliquando iumenta aquam timent quae dicuntur hydrofoba
signa huius haec sunt uenas omnes habebit extensas sudabit
suffusis oculis tremorem frendoremque patietur illidet se
parietibus ex qua passione conuerti consueuit in rabiem  cui
hac ratione succurres sanguinem ei de inferioribus detrahes et
a cibariis abstinebis in loco clauso ut lumen uidere non possit
constitues magno silentio aquam in situla uel alueo ita apponis
ne audiat sonitum manipulum rutae conterito et bacas lauri n
xu olei rosei selib aceti unc i commisceto aures et caput
diligentissime perunges sanabitur

 de spasmoso  

 spasmos certum est animalia sustinere quae necessitas his
declaratur indiciis subito concident et articuli eorum extensi
sunt et toto corpore palpitant aliquando etiam de ore spumam
mittunt cui escam porriges pusca nitroque conspersam cucumeris
quoque siluatici puluerem et nitrum tritum per dies uii in
potione dabis ut purget  sanguinem quoque marinae testudinis
dimidiam cotylam aceti tantundem uini tantundem laseris
aliquantum pariter admisces et suffundes in nares utile dicitur
si oleo aceto nitro terga eorum frequentissime confricentur

 de epilepsia  

 quadam ratione lunatica animalia sicut homines repente
corruunt et intermoriuntur quorum ista sunt signa iacentia
contremiscunt saliuae per os effluunt desperata pro mortuis
repente consurgunt et pabulum appetunt cartilaginem narium eorum
digito tentabis quanto frigidiorem inueneris tanto plus
casurum scias si minus frigida fuerit rarius cadet  cuius
ista curatio est de ceruice ei copiosum sanguinem detrahes post
quintum diem de temporibus tolles loco calido tenebrosoque
constitues totum corpus thermanticis confricabis unguentis
cerebrum quoque eius et auriculas pice liquida cum oleo laurino
mixta perunges et mittes intrinsecus  caput etiam aluta uel
cerebellari communies potionem autem dabis eiusmodi silei
radicem unc ii panacis radicem unc i diagridii unc i
cucumeris siluestris unc i quae omnia bene trita commisces cum
mellis sext i decoques ex quo cocleare plenum in aquae calidae
sextarium et olei drach iii mittes et per os defundes 
caput quoque eius saepe curabis radicem dianariam id est herbae
artemisiae in puluerem rediges et per fistulam naribus
insufflabis radicem quoque lasaris tunsam si naribus defuderis
eadem ratione proderit si autem passio perdurauerit caput ei
ures ut apioso fieri consueuit

 de eo qui aquam reuomit  

 animalia saepe aquam reuomunt quam biberant quae passio de
nimia perfrictione descendit cum stomachus paralysin ex frigore
sustinet sed hac ratione curantur sanguis de ceruice
detrahitur potiones thermanticae propinantur unctionibus
calidissimis armi pectusque confricantur purgatur cum naribus
caput et si necessitas postulauerit sinapizantur

 de sideratico  

 sideraticia iumenta dicuntur cum uenas uacuas percusserit
frigus aut aestus aut impleuerit cruditas aut ieiunia bulimum
fecerint redditur enim stupidum animal et titubans ambulabit
quod mollibus cibariis lenissimisque potionibus curari oportebit
ita unc i lasaris et heminam mulsae sucumque ptisanae aliam
heminam miscebis et si ex frigore causa est cum uino et oleo
tepidum dabis si ex aestu cum rosato praebebis si ex
cruditate abstinebis a cibo si de bulimo escas offeres
largiores

 de percusso a sole  

 sol quoque canicularis ardentium animalium percutit cerebrum
quibus de temporibus sanguis emittetur et simili ratione
curantur his autem ostenditur signis quia deiectum caput
portare coguntur

 de cruditate  

 cruditas iumentis aegritudinem generat quae hac ratione
dignoscitur modo in unam partem modo in alteram ambulant et
inclinant se quorum ista est medicina sanguis eis de ceruice
detrahetur a potu et cibariis abstinentur si aestas est
refrigeratorias accipient potiones non parum etiam natare
compellitur

 de bulimo  

 bulimum animalia sustinent frequenter ex fame aliquando ex
lassitudine cuius ista sunt signa oculi interius fugiunt
incertus est uisus corpus tremebit qui hac ratione curandus
est ut primo omnium defricetur ex uino oleoque tepefacto tunc
panis mundi mollem partem uino infundes et cum eodem confricabis
si chylon feceris per cornu faucibus digeres reparabitur
quodsi permanserit bulimus similae heminam cum sextario uini
infundes et per cornu digeres quodsi iter agens inciderit
bulimum ubi necessaria desunt terram uiuam faucibus infundes
aut offas facies et per os digeres

 de anhelitu  

 quodsi ex anhelitu inflatio contigerit cuius causae ratio
reddi non potest puscam calidam cum spongiis cerebro eius
appones et pectori et in aures oleum laurinum mittes
frigidissimo loco eum constitues nares quoque titillabis ut
frequentius sternutet quo facto statim exhilarabitur

 de aestu  

 si aestuauerit animal et defectionem patietur brassicae
folia cum apio contundes et cum uini sextario permiscebis et per
narem sinistram infundis si uero fortius aestuauerit
petroselini ormini dauci silis gallici abrotoni alii
scinoanthus aequis ponderibus tunduntur et cum aqua mulsa data ab
aestu releuant  quodsi ita his membra defecerint ut
concidant quibusdam placet abstineri eos a potu et sitientes in
aqua frigida una hora stare et continuo reparantur alii
dixerunt hordeaceam farinam cum uino per cornu faucibus infundi
plerique experti sunt triticeam farinam cum aqua frigida datam
continuo profuisse uel certe tria oua cruda cum puleio et pusca
oleoque permixto faucibus infuderunt

 de paralytico  

 paralysin ad similitudinem hominum iumenta patiuntur quae
his ostenditur signis ambulabit prauus in latere ad
similitudinem cancri ceruicem incuruabit ut solent habere
quibus fractae sunt rectos pedes mittere non potest si
coegeris parietibus se illidunt cibum autem et potum non
recusant hordeum autem ipsius udum semper apparet hac
obseruatione sanabitur  sanguis ei de temporis parte
contraria non qua contractus est tolletur unctionibus
thermanticis perfricatur ceruixque eius assidue corrigitur usque
eo ut critellis ex ligno appositis contracta ceruicis prauitas
dirigatur loco autem calido stabulatur sicut roborosus cui
ipsae potiones dantur  si parum tot medelarum adiumenta
profecerint ceruices eorum uruntur non qua contractus est sed
ex parte contraria de cautere accipiet palmam ab armo usque ad
uerticem auriculae et in tempore uritur ad mensuram semissis in
alia autem parte temporis quasi stellam paruulam cauterio facies
et in parte renum usque ad mediam spinam uirgulam dabis
solemniter et curasti

 de intrinsecus rupto  

 iumenta nimio saltu uel cursu aut ruina cum aliquid
intrinsecus ruperint uulsant quorum ista sunt signa
stranguriam patiuntur excreasunt etiam purulentum et quotiens
uolutata fuerint non reuoluuntur nec se excutiunt et si recens
ruptura fuerit sanguinem magis excreabunt quam pus quae
curantur glutinosis et lenibus cibis  talem etiam accipiunt
frequentissime potionem turis masculi unc i opium unc i
heliotropium quod intubum agrestem uocamus unc i rutae unc i
quae omnia diligenter trita cum uino austero quatuor mensuras
atticas per dies singulos dabis ad cornu donec intus quae rupta
sunt glutinentur

 de insania  

 animal nonnunquam inuadit insania ut praesepium frangat
seque morsu laceret impetum etiam in homines facit ut fera
auribus micat oculis erit attentis et splendidis ex ore egerit
spumam quem caute ne medentem laedat diligenterque
constringito sanguinem de ceruice et de cruribus ei detrahito
rursumque in tenebris contineto donec appetat cibum  cum
coeperit ad patientiam reuocari sucum cicutae unum acetabulum et
aquae unam heminam admisces et per os defundis post rutam
conterito et supra cerebrum ponito caputque lanata pelle
constringito curaturus ut calide stabules talis quoque potio
equis subuenit rabiosis bacas lauri ix olei purgati grana xx in
unum diligentissime conteres et cum uino ueteri candido per
narem sinistram inicies

 de pletura  

 si animalia dum sudant hordeum comederint uel ipsum hordeum
nouum fuerit quia uehementius calet uel copiosus quam oportet
otiosa pascuntur absque dubio indigestio et pletura comitabitur
quae passio his agnoscetur signis sudabit inligati sunt armi
ambulabit incertus sanguis ei de ceruice detrahetur aceto
oleoque permixto totum corpus diligentissime confricatur leuibus
ambulationibus exercendus est et ab hordeo penitus abstinendus
 cui eiusmodi subuenit potio brassicae folia contundes
sucumque exprimes murrae puluerem parum liquaminis et uinum
uetus optimum misces quod per triduum per os defundes ita
digestio et sanitas consequetur aliquanti praecantatione tentant
afferre remedia quae uanitas ab aniculis solis diligenda est
cum animalia sicut homines non inanibus uerbis sed certa medendi
arte curentur

 de passione pulmonum  

 pulmones ut integri praestant substantiam uitae ita uitiati
periculum afferunt mortis quorum dolor manifestis declaratur
indiciis stertet et tussiet grauiter excreabit etiam
purulentum si aegritudo longior fuerit de prioribus claudicabit
pedibus grauem foetorem naribus expellet difficile se
collocat sed febriens praesepio incumbit corruptum
assellabitur  aliquando in corpore ipsius similia furunculis
tubercula nascuntur quorum aegritudo difficilis sed hac potione
curanda est turis masculi unc i hyssopi unc ii folii unc
i mannae croci unc i murrae unc ii diligenter tundis et
cribras ex quo puluere unum coclear cum tribus ouis et aquam
temperabis et defundis per os si cibum non appetit pro aqua lac
caprinum miscebis et addito mellis cocleario propinabis 
sucum quoque ptisanae cum oleo roseo et puluere superius
comprehenso uel ouis per os dabis ad cornu offas quoque ex
duobus sextariis farinae triticeae et ex uno erui pollinis
facies quibus admiscebis ex suprascripto puluere quinque
coclearia ex lacte etiam cuiuscumque pecoris eam consperges
salutare est si septenas diebus singulis digeras quas cotidie
ad substantiam dabis donec cibos tentet appetere  cui omnem
escam propter fastidium uiridem oportet offerri et contrario
lenticulam uel triticum cum hordeo torrefactum cum palea dabis
ut quidquid ex diuersitate ciborum uoluerit eligat lac tamen
recens cotidie ei conuenit dari deambulet plurimum ubi coeperit
conualescere ad exercitium reuocandus est si lac defuerit
aquam in qua eruum prius lotum die ac nocte permanserit dabis
ei bibere  in causa pulmonum de ceruice uel de palato his
sanguis aufertur quibus nec fastidium euenit et fortiora sunt
corpora cineres quoque ulmi loti et infusi in aqua cum uino
ueteri optimo odorato heminas singulas miscebis et dabis quodsi
uehementius uexabitur et aegritudo transierit in morbum radicem
lentisci turis drach ii murrae drach i croci semunc contere
diligenter et suffunde cum uino  sunt et ista remedia uua
alba in ore equi frequenter exprimetur semen radicis datur in
uino amygdalae frixae cum aqua offeruntur sed est alia
efficacior potio cardamomum unc ii costi unc ii cinnamomi
unc i eryngii radicis unc ii cassiae unc ii storacis
semunc quae omnia si ualidior et sine febre fuerit cum uino
si febriens cum suco ptisanae per os dabis

 de orthopnoico i plagiorigido  

 orthopnoicum iumentum his agnoscitur signis ut etiamsi
trahatur ambulare detractet anhelat grauiter frequenter
suspirat runcos ducit ilia suspendit dum manducat tussit 
ex quo uitio difficile liberatur licet in longum protrahat
uitam pulmo enim eorum contrahendo se comburit unde et macies
cum morte insequi consueuit  in recenti tamen hanc curam
festinanter adhibebis sanguinem de pectore detrahes et mero
oleoque permixtum atque calefactum perunges lixiuum quoque
diligentissime tritum et cum oleo optimo temperatum per nares
diebus u continuis eidem digeres potionem postmodum dabis
sinapis alexandrini frixi sulfuris uiui murrae cardamomi
species aequis ponderibus contundes et cernes cum melle optimo
decoques  ex quo medicamento ad magnitudinem nucis in uino
nigro calido dilues et cotidie per os potionabis alii murrae
unc ii sulfuris uiui unc i nitri semunc picis liquidae
pusillum deterunt additoque melle et uino uetere odorato candido
per nares saepius infundunt  curabis autem ne algeat
temperabis exercitationibus ut sudet et non solum in potione
sed etiam in faeno nitrum cum melicrato aspersum semper accipiat

 de opisthotonico  

 opisthotonici quoque similis passio indicatur orthotonicus
est qui totus est rigidus opisthotonicus cui in posterioribus
partibus morbus insederit cuius ista sunt signa aures rigidas
habebit collum extensum oculi minores tensa pellis in facie
labra grauia ut oscitare aut os aperire non possit cibum
potumque fastidiet et cauda fit rigida gressus incertus membra
distensa difficile progreditur et frequenter in posteriorem
recidit partem unde et opisthotonicus nominatur  quod genus
passionis hieme curare difficile est aestate autem si
diligentior fuerit cura obtinebis quae passio per aestatem his
nascitur causis si iumentum ardentissimo fuerit sole percussum
uel si in itinere ex priore claudicans pede coactum fuerit
ambulare uel currere et uehementius sudauerit ex dolore uel si
armum laeserit uel supra ipsum iacuerit ut armus indormiat 
hieme autem cum de itinere uel de exercitatione uenerit cum
sudore et steterit sub diuo in frigore aut in loco humecto aut in
marmorato uel in tessellato uel si frigore maxillae
obdormierint tunc ista aegritudo contrahitur  cui hac
ratione tentabis succurrere adipis porcinae lib ii piperis
triti drach i cerae lib i resinae terebentinae selib olei
ueteris lib ii pariter decoques et calidissime totum animal
perunges  multi eruum decoquunt calentemque aquam capiti
ipsius languentis infundunt  alii in stercore ipsorum calido
obruunt aegrotantem ut languorem exsudet  plerique colligata
iumenta commodum credunt arenis sole feruentibus operire 
haec quoque potio traditur salutaris piperis triti grana x
cedriae pondus scrup iii nitri olcen unam mixturae laseris
cyrenaici globulum ad magnitudinem fabae trita atque permixta
addita olei floris hemina et uini ueteris summi sextario bis in
die per os digerunt  expertum dicitur sanguinem bubulum
calidum et fumantem sed moderate per cornu faucibus infundere
quodsi forte defuerit turis cribrati et salis triti ternas olcas
cum uino optimo prodesse dixerunt  calidis medicamentis
animal expedit dum sanetur perungi adipis quoque porcinae
recentis colatae quantum existimaueris cum oleo optimo et uino
summo et melle commisces et ad carbones decoques ac per nares
infundes malagma quoque de calidis speciebus in carbonibus cum
oleo cyprino uel communi sed ueteri soluitur et perungitur
 post curam operitur sagis et in sole calido exercetur a
sessore tripodans usque dum sudet post sabanis ualidioribus
abstergetur et denuo unctum operitur pice quoque liquida admixto
oleo perungitur et exercetur non tamen nimia pix sit ne corium
laedat  nonnulli iam ualidioribus de ceruice sanguinem
detrahunt plerique in balneum ducunt calidissimis potionibus
curant id est lasare cymino aniso oleo bacis lauri ex
quibus cotidie aliquid cum uino ministrant  unctionibus
quoque istis utuntur cerae lib resinae unc iu opopanacis
unc ii medullae ceruinae unc ii olei storacini unc iii olei
laurini unc iu quae omnia decoquunt et in sole aut in loco
calido perungunt  alia quoque unguenti compositio talis est
bacas lauri sext cumini sext ii sulfuris uiui unc iii
galbani unc iii resinae unc olei sext ii quae omnia
decoques et uteris

 de lethargico  

 lethargici quoque iumenti ista sunt signa iacebit semper et
dormiet neque cibum appetet neque potum cum excitatum fuerit
continuo grauatur et se proicit macescit quamcunque ei dederis
potionem tanquam dormitans uix suscipiet quem hac ratione
curabis  substernito in stabulo ubi stratum cubet cui caput
fomentabis ex calida cum puleio decocta postmodum perunges oleo
cum adarce trito ita ut caput eius et aures infundas ea usurus
potione camomillon illyricon et herbam artemisiam in aqua
decoques ex qua cotidie binas cotylas propinabis  cui et
pedes priores frequenter fomentabis calida solet enim haec
passio ab strictura pedum contingere est quidem periculosa
curatio cuius ista sunt signa oculi eius lacrimabuntur quasi
lippiant in praesepe incumbit dormitat a posterioribus
ambulans nutat et totus grauatur  cui sanguinem detrahes de
pede priore dextro et de femore sinistro ex quo eum perunges
herbam artemisiam contusam et cribratam dabis cum lixiui sextario
et olei cyathis duobus per triduum quarta die intermittes
quodsi cibaria non appetit eruum mollitum ex aqua tepida bibat
 si minus profecerit lini semen cum aqua in olla decoques et
heminas singulas per dies singulos dabis addito melle quod
sufficit quae potio etiam febricitantibus prodest
lethargicum animal frequenti excitatione prohibendum constat a
somno assidua quoque iniungenda est ambulatio si ante omnes
pedes eius miseris in fomentum nam furfures sale et aceto
permisces et calentes ungulis adpones farinam quoque triticeam
cum tritis salibus et puscae sext i faucibus infundes 
herbam artemisiam tunsam cum oleo et modico lixiuo dabis ad
cornu abstinebis ab hordeo et fabae solidae sextarium porriges
ut uigilet donec duriori edometur cibo  de ceruice quoque
sanguinem detrahes depletum hac potione curabis acori pontici
unc iii calami syriatici unc ii spicae nardi unc ii radicis
capparis unc ii tunsa et cribrata miscebis et terna coclearia
cum sextario aquae tepidae dabis in potu nunquam frigidam nec
nimium calidam sed tepidam parum ad bibendum semper accipiat
assidue flagello excitandus aut uoce ut uitium timore deponat

 de morbo regio i aurigine  

 si quod iumentum morbum regium habuerit his agnoscetur
signis utrique oculi uirides fiunt ceruicem inclinatam habebit
in dextram partem de pede sinistro uidebitur claudicare cuius
ista curatio est loco tenebricoso ubi lumen non possit uidere
claudetur et operietur sagis ita ut nec oculi eius appareant
bis in die oleo et uino tepido ungetur atque defricabitur 
lapides molares non minus pondera u in ignem imponuntur animalis
caput copulatur ad pedes cum bene canduerint sub eius naribus
apponuntur et perfusi oleo suffumigant os nares et oculos ut
morbi uirus exsudent quod per uii dies continue est faciendum
tali etiam ratione succurretur sanguine caprino et lacte ouillo
sil gallicum costo oleoque pariter admixto potio conficietur
quae per dies xii dabitur

 de bili i coleribus  

 sed interdum bilis quae colera appellatur uulgo solet
iumenta uexare quae passio his declaratur indiciis commouetur
ac uolutatur ut strophosus sanguinem ei de ceruice emittis
daturus eiusmodi continuo potionem herbae trixaginis nigrae unc
semis mannae croci unc i nitri unc ii uini optimi sext i
conteres et ex aqua mulsa heminam i per sinistram narem defundes

 de bili arida  

 quodsi aridam bilem habuerit myrtum agrestem cum uino
contritam per dextram narem defundes pro hordeo far triticeum
dabis potionem temperabis ex aqua

 de coli passione  

 coli passio grauissimos cruciatus iumentis consueuit inferre
ita ut cardiaci et strophosi esse credantur sed his agnoscetur
signis cum stat repente concidet ita ut arreptum putes si
satis suspensum fuerit dolor subsequitur et iacet nonnunquam
cum frigidam aquam acceperint tremunt sudant anhelant 
quibus hac ratione succurretur asari pontici unc i petroselini
unc i feniculi seminis unc i piperis nigri unc ii marrubii
unc i abrotani unc i anethi scrup iii leuistici unc i
centaureae seminis unc i chamaepityis semunc eupatorii scrup
iiii pulei acapni unc i rutae unc i apii seminis unc i
gingiberis semunc pariter contundes et cernes tunc mellis
optimi pondera ii cocta et despumata cum omnibus misces ex quo
medicamento ad magnitudinem nucis abellanae cum aquae tepidae
sextario dilues et per os infundes certissima medicina est 
quodsi dolor perseuerauerit feniculi seminis coclearia u bene
trita cum uino sincero sed cibario sext i dabis praeterea
piperis aliquantum et pelliculam de uentre pulli siccatam in fumo
et tritam cum uino dabis

 de uomica  

 uomicae plerumque animalibus nascuntur intrinsecus cuius
passionis ista sunt signa cum accubuerit difficile surget os
ei grauiter olebit incumbet in eo loco a quo uexatur tussiet
purulentum etiam excreabit interdum turis drach ii
aristolochiae drach ii in unum contundes cum uino tepefacto per
nares digeres item sulfuris uiui drach ii aristolochiae
semunc similiter dabis cibo autem maxime sustentandus est ut
habeat corpori nutrimentum

cum ruperit uomicam cauteriis circa pectus adures ut facilius
prouocatus humor emanet

 de coriagine  

 passio est quam graeci ecedermiam uocant latini coriaginem
appellant cuius ista sunt signa macescet sine febre non erit
corium illius haerebit ad costas spina fit durior in dorso eius
nonnunquam furunculi exire consueuerunt magis etiam quam
solebat appetit cibos  cuius ista curatio est thymum et
sales cum uino falisco rubro conteres et tubera si qua in eius
sunt corpore confricas parabis etiam aliam unctionem picem
ceram resinam cabialem et turis pollinem ex oleo ueteri
temperabis ac decoques totumque animal confricatum diutissime
perunges sed parum est unctione corio mederi nisi potionibus
interna curentur piperis albi grana xxx murrae sescunc uini
odorati ueteris cotylam olei uiridis cyathum admiscebis et per
os digeres  item fasciculum rutae uiridis atque purgatae et
opopanacis unc i in cotylam uini et olei uiridis cyathum
decoques et dabis in potu quod uitium ex perfrictionis iniuria
aut ex coactionis alicuius necessitate descendit aliquanti suis
non uetulae sed nouellae sanguinem uino mixtum ad cornu faucibus
digerunt ignorantes si plus sanguinis fuerit continuo animal
interire  cautius est hac magis potione curare cepas
germanas et semen rutae pariter admisces et deteres ex quo unc
iii cum uini cotyla per dies singulos dabis usurus curationibus
quae conueniunt roborosis

 de syntexi i de stomacho  

 syntexin animalia patiuntur ut homines quae ualetudo his
declaratur indiciis cotidie attenuatur in maciem os eminet
multum manducans esurit semper quidquid inuenerit temptat fame
cogente corrodere durum stercus emittit  trahunt longam ac
miserabilem uitam ut nec surgere ualeant sed iacentes fatigati
multumque manducantes fame moriuntur omnis enim esca quam
sumpserunt ad stercus et omnis potus conuertitur ad urinam 
nullus ex his sucus nullum alimentum peruenit ad medullam
propterea quod stomachus eorum nimio rigore constrictus nec
coquere potest nec epati aliquid propinare in quo tota uirtus ad
nutriendum corpus per dispensationem ciborum et sanguinis
praeparatur  tabescet iecur corpusque eius minuet ad
similitudinem arboris quae radicibus ex maiore parte praecisis
cum paruulis aliquamdiu sustentata portauerit frondes celeriter
exarescit  quorum manifesto periculo hac ratione temptabis
occurrere inter principia facies unctionem cerae lib ii
resinae terebentinae lib i medullae ceruinae lib axungiae
ueteris sine sale lib propoleos selib iris illyricae selib
samsuci selib oleum laurinum quantum satis fuerit decoques
carbonibus lentis et ad ceroti mollitiem colabis cui adhuc
tepenti admisces puluerem iris illyricae et cretae cimoliae
pariter donec refrigescat agitabis  ex quo medicamento totum
perunges et multorum manibus confricabis donec calefiat et
sudet quod interposito triduo conuenit fieri ita ut coopertum
animal stet et cotidie paulatim exerceatur ut digerat  cui
haec praeparabitur potio abrotani unc iiii santonici unc
iiii trixaginis unc iiii chamaepityis unc iiii gentianae
unc ii murrae unc ii opopanacis unc ii eiusdem radicis
unc ii croci semunc rutae semunc omnia bene contundes et
cribrabis  ex quibus duo coclearia in uino ueteri decocta cum
suco ptisanae in quo acro decoctus est admiscebis adiunges
etiam erui pollinis coclearia ii quae cum per ix dies continuos
dederis intermittes aliquamdiu ut uires colligat et resumat et
per singulas periodos alternis curabis nec cessabis donec
sanitas redeat  diebus autem uacuis offas ex farina triticea
et lacte conspersas ad substantiam digeres furfures quoque
triticeos et paleas ministrabis hordeum non dederis nisi
fortasse sit infusum denegabis etiam herbam uiridem donec
reparare coeperit corpus

 de icterico i albuginoso  

icterici ista sunt signa oculi uirides de quibus profluit
lippitudo ad similitudinem fabae durescit corium fit horridus
pilus insequitur fatigatio ambulans genibus claudicabit 
his sanatur medelis panacis radicem et apii seminis singulas
libras contundito atque cribrato et cum mellis attici libra
misceto tunc aquae in qua lupini crudi decocti fuerint
sextario ex medicamento suprascripto quatuor coclearia miscebis
et in potione dabis per dies u  si tardius adiuuat uini sext
iii in pultario nouo et canini stercoris albi unc iii admisceto
et ponito sub diuo ex qua potione u diebus per os digeres
praeterea aquam in qua cicer decoctum fuerit et stercus caninum
simili ratione praebebis

 de strophoso i de tortionibus  

 strophosi diuersae causae et diuersae sunt curae cuius ista
sunt signa uolutabitur patietur tortiones ilia sibi respicit
stercus durum assellatur terram pedibus tundet dolore cogente
intermissis horis refrigerationem sentit et requiem hac ratione
curandus est acori anisi opopanacis singulas libras pariter
contundes et cernes ex quo puluere duo coclearia in uini ueteris
sextario et olei pondo semis misces et tepidum per os dabis
triduo  si strophus fortior fuerit et non facit uentrem
caudam intra coxas mittit et ad uentrem suum conuersus attendit
cui puluerem de semine rutae siluaticae cum uino per os dabis
praeterea cepas x deteris ficus siccas scrup uiii nitri scrup
u stercoris columbini scrup iu ex quibus addita amurca
collyria facies et bina uel terna in anum mittes  si uero
fortius uenter indurauerit conuenit adhibere clysterium sed
prius uentrem aqua calida perfouebis tunc sucum cantabri in quo
fuerint betae maluaeque decoctae cum nitro et hemina olei et
palumbini stercoris iu scrupulis pronum constitues et per anum
inicies iumento ita ut post clysterem deambulet aliquantum alii
de fimo leporis cum nouem coclearibus mellis et xu granis piperis
addito caulium suco per os salubriter defundunt

 de dolore iecoris  

 iecoris dolor solet infestare iumenta cuius ista
deprehenduntur signa cibi fastidium potus appetentia uentris
inflatio macies cui primum cremorem ptisanae sext ii cum oleo
roseo iii cyathis per os digeres si passio permanet alia
potione curabitur seminis apii unc iii hyssopi unc iii
abrotani unc i alii uiridis quod satis est uel sicci paulo
minus si uiride abnegat tempus ex uino optimo ad tertiam
decoques per aliquot dies potionem dabis  similis quoque
huius passionis est ratio sine febre enim non erit animal nec
facile conficiet cibum testiculus ei dexter tumebit et
indurescet cui ista subuenit medicina faeni graeci cyathos iii
mittis in aquae fontanae sext iii et coques ad tertiam partem
ita per os data potione curabis nonnulli turis drach i tritam
cum uino quod sufficit miscent et inde totum corpus multorum
perfricant manibus et sagis cooperiunt ut sudet

 de inflatione uentris  

 inflatio uentris interdum iumenta non sine dolore conturbat
cuius ista sunt signa testes ei sudabunt alternis pedibus
terram tundet subinde in alteram partem se conuertet caput ad
ilia sua ponet tanquam qui locum doloris ostendit gemitus
interdum et tremor totius corporis insequitur hunc paulatim
deambulare facies manum unctam in anum mittes et stercus
exhauries deinde sal et mel misces et in anum infundes ut
assellare augeat facultatem  si hiems fuerit oleo et pice
liquida lumbos et auriculas ipsius saturabis hanc daturus
potionem laurum uiridem uel bacas ipsius piper cuminum
petroselinum semen feniculi semen argii et nitrum quae pariter
admixta tunsaque cribrabis cum uino et oleo tepido et calidae
aquae paruula portione potionabis et deambulare compelles
moderate donec desinat dolor

 de intestini uersatione uel colo  

 intestini quoque uersatio quod colum uocatur et inflationem
et dolorem consueuit inferre quae his agnoscitur signis cum
ambulare coeperit prioribus pedibus transuaricat et dolore
subglutit crebris deambulationibus et calore stabuli si
diligenter etiam operiatur dirigere consueuit cui per nares
suffundes laser cyrenaicum in uino tepido resolutum

 de tussi omnis generis  

 frequens et deforme uitium et quod maximae animalium parti
accidit tussis est quae interdum sponte desinit interdum
medicamentorum ratione curatur interdum insanabilis penitus
inuenitur difficultas autem curationis emergit quia causae ex
quibus tussis euenerit a medentibus nec discernuntur nec
intelliguntur interdum quam passionem uniuersis auctoribus
euolutis quanto crebrius accidit tanto studiosius credidimus
exponendam

 de tussi quae uenit si quod faucibus haeserit  

 exasperatio aut iniuria faucium grauissimam commouet tussim
quotiens aut pilus aut arista aut os aut surculus aut lapillus
aut aliquid inhaeserit gutturi quae res adeo periculosa est ut
nisi celerifer subueniatur animalibus per impatientiam doloris
insaniam generet in sole igitur diligenter inspicito et si quid
erit euellito  ex tepida etiam addito nitri puluere
infusa spongia pertergito deinde oleo roseo tepido cum lana
obturato locum qui indignationem sustinet post diem tertium
lanam eicies ex aqua calida fouebis ac tale medicamentum
impones croci scrup iu aluminis colati scrup i ex tepido uino
infundes et sic exasperata sanabis

 de tussi ex perfrictione  

 ex perfrictione quoque nascitur tussis cuius ista sunt
signa cum tussierit caput deorsum mittit usque ad terram et
cum biberit aqua ei per nares currit quem hac ratione curabis
machinam ori inseres manum planam inicies reperies in parte
superiore quasi uesiculam quam unguibus rumpes deinde tres
pilulas bene contusa axungia mollissimas facies easque in
subtilissimo lomento hoc est farina fabacea conuolues et per os
digeres postero die de uenaculo et sale fricabis et pastillum
cum speciebus calidis et uino in potione praebebis

 de tussi a tolibus  

 tussis si a tolibus fuerit his agnoscitur signis toles
iniuriae pleni sunt et tumebunt dum bibit continuo rumigat oua
in acetum acerrimum mittes resolutaque testa ita ut integra
membrana permaneat pice liquida perunges et faucibus digeres
post alumen axungiam salem in unum conteres offas facies et ex
melle deicies ita ut aqua calida et si facultas suppetit cum
hibisco decocta assidue fomentare non desinas  hanc quoque
adicies potionem murrae unc iii piperis albi semunc nucleos
pineos purgatos sext i s uuae passae sext i s mellis unc
iii pastinacae unc i cariotae uiridis selib decoques pariter
ex aqua et addito uino tepido u uel ui diebus potionare non
desinas

 de tussi ab interioribus  

 ab interioribus grauior et paene insanabilis tussis est quae
hac ratione dignoscitur nares iumenti praecludes ut spiritum
reddere non possit tunc ilia ei inspicies quae si spissis
pulsibus duxerit scito esse tussim ex causa iecinoris pulmonis
uel praecordiorum sed recentem  si lentis pulsibus ilia
duxerit ueterem indicat tussim de interioribus hoc est de his
locis quibus intestina cinguntur quorum tensione et iniuria
tussire compellitur  nam cursu nimio uel latiore saltu cum
uexata ilia fuerint haec nascitur causa ex nimio quoque aestu
uel intolerabili frigore interiora uitiantur et tussicos faciunt
unde et uulsi appellantur  siue igitur ex suprascriptis siue
ex aliis causis interioribus nata fuerint uulnera etiamsi post
sanitatem duxerint cicatricem stricturam tamen contrahendo se et
asperitatem faciunt et assidua titillatione perpetuam excitant
tussim  quae causae lenissimis medicamentis adiuuari uel
suspendi aliquatenus possunt persanari omnino non poterunt hinc
est quod in herba uiridi uel pascuis uulsorum uitia celantur
 sed omni tempore haec compositio salutaris est faeni graeci
hemina lini seminis hemina tracanthi unc i turis masculi unc
i murrae unc i croci semunc erui pollinis unc i tunsa et
cribrata in calida infusa permaneant altera die ex aqua tepida
singulas cotulas dabis ad cornu cyatho olei rosei permixto per
plurimos dies  ex qua compositione recens causa sanabitur
uetus sentiet leuamentum ad quae uitia nunquam austeriorem
dederis potionem ne exasperet et occidat sed lenem et simplicem
et refrigeratoriam cauendum etiam est ne in tali passione
unquam sanguinem detrahas  plerique tracanthum ex oleo dedere
per biduum tertio die decoctos rafanos atque contusos
propinauerunt cum uino refrigeratorium pastillum addentes
aestate  ad tussim diuersae sunt potiones quas prope omnes
inserere necessarium duximus ut pro qualitatibus passionum
medentis arbitrio remedia commodentur farinam fabae fresae sext
i infundis in passi sext iii et in mortario diutissime
conteres piperis triti grana xxx seui hircini lib iii pariter
admisces et omnia rursus attrita per os ad cornu triduo dabis
 nonnulli in duobus sextariis conditi fabae fresae heminam
ante triduum infundunt post terunt diligenter et aequatis
partibus per triduum digerunt aliis placet farinae fabaceae
sext i in iii sext uini ueteris infundere additaque olei optimi
libra pariter deterere ac dare per cornu  tussis ex ruptura
uel uulsione si prouenerit arum gallicum primo tundes post
herbam parietariam teneram admisces adiuncta axungia ueteri
conteres diligenter pastillos facies quos impari numero
imparibus diebus cum resoluto butyro ac melle defundes  ad
leuem tussim uiatoria sunt expertaque remedia porros decoquere
et cum herba parietaria bene tunsa miscere factisque pastillis in
ouo resoluto et oleo roseo nec non et passo et melle conuoluere
et per triduum deicere sucumque ipsius iuris in quo decocti sunt
porri insuper dare per cornu item laser ad magnitudinem fabae
cum uino ueteri deteres et per cornu dabis tussi et grauedini
capitis medebitur oleum roseum uel certe simplex sed uiride cum
aqua calida per dextram narem per triduum defunde

 de uulsis  

 uulsos glutinare creditur si tracanthi unc ii pridie
infundas in calida faeni quoque graeci heminam et lini seminis
heminam separatim infundas die postero in caccabo decoquas et
pariter teras post medullae ceruinae unc ii seui hircini lib
i radicis draconteae unc i gentianae unc i centaureae unc
i seui taurini unc i contundas et illis quae prius parata
sunt addas quae omnia in mortario mittes et diutissime
conteres ad ultimum iii sext passi et aquam in qua faenum
graecum uel semen lini fuerat infusum adicies et decoques et ad
cornu per triduum dabis  grauiter tussientes et uulsi hac
potione recreantur de masculo pinguis porcinus acro decoquitur
donec omnis caro soluatur abiectisque ossibus uniuersis cum
iure in quo deferuuerat et tribus sextariis passi et sextario
ptisanae rursus in caccabum mittetur glutis taurinae semuncia
aceti acerrimi dimidia hemina coniunguntur et feruent ut chylon
faciant tracanthi unc iii lini seminis et faeni graeci unc
singulae decoquuntur extrinsecus et teruntur adiunges etiam
medullae ceruinae et seui hircini unc iii quae ad ultimum cum
omnia pariter fuerint decocta facies potionem ex qua per cornu
dabis animalibus diebus uii aut ix curaturus ut tepefactam
digeras quae ne spissentur adiectio passi et aquae illius
copia in qua semina decocta sunt praestat liquamentum 
aliquanti caput agninum tam diu decoquunt donec omnis compago
soluatur abiectisque ossibus terunt adiunctoque ad ius ipsius
melle diebus septem cornu digerunt  quodsi tussis ex faucibus
ueniat murrae unc ii cardamomi unc i nuclei pinei sext i
uuae passae sext i deteres diligenter additoque melle agitando
lentis carbonibus decoques cum intepuerit pastillos ad nucis
magnitudinem facies quos ternos cum butyro diebus u uel uii
digeres item si ex faucibus causa est occisum pullum
palpitantem aperies et tolles ei uentriculum cum stercore suo
calentem et integrum in melle conuolues et per canalem digeres
certissimum ac uile remedium est  si exasperatio gutturis
mouerit tussim murrae unc ii piperis unc ii seminis lini
fricti et contusi sext i cardamomi semunc uuae passae sext
i nuclei sext i mellis pondo ii diligenter trita commisces ac
decoquis pastillos ad nucis magnitudinem facies ternos in die
digeres

 de tussi quae ex humoris acerbitate generatur  

 tussi quam humorum acerbitas excitat tali ratione
succurretur inprimis purgandum est corpus tussientis cucumerem
itaque siluaticum uel radices eius cum nitro alexandrino conteres
adiunctoque uino uetere per os dabis ad cornu  quae potio
cum laxauerit uentrem post diem tertium scillae ualidioris
scrup iu contundes et optimi laseris quantum fabae patitur
magnitudo commisces uinique odorati sextarium et olei ueteris
libram addis et cum diligenter omnia cribraueris triduo per os
defundes ad cornu  istis quoque suffimentis non minus quam
potionibus adiuuabis sandaracae unc iii asphalti unc iii
alii et ceparum tantundem quae cum pariter triueris in tres
partes aequaliter diuides et per triduum cooperto ori uel capiti
subiectis carbonibus suffies ut odor impleat nares cuius tamen
prius oculos ligabis ne medicamenti acerbitate laedantur 
herbae quoque marrubii fasciculum quam magnum uolueris deteres et
cum oleo et uino sucido permisces addita adipe ceruina uel si
defuerit ueruecina quam cum cera resoluis et dum tepefactum
fuerit ad cornu digeris  grauissimae subuenit tussi si
pilulas cupressi decoquas et purges diligenter addita axungia et
aro gallico et foliis tenerioribus herbae parietariae contundas
in pila et pastillos ad nucis magnitudinem facias quos per
triduum impares in melle oleo uino passo ouis intinctos
deicies  si placet pro pilulis etiam folia cupressi contusa
miscere cum omnibus supra scriptis potes liquidiorem facere
potionem et dare per cornu ad omnes tusses talem dedere plerique
potionem tracanthi unc i piperis unc i hormini seminis lib
i cumini unc i murrae unc i spicae nardi unc i detriuere
sollerter et cum duobus sextariis passi per triduum defudere

 ad tussim siccam uel suspirium  

 ad arteriam exasperatam et ad suspirium uel spasmum hyssopi
lib i faeni graeci selib seminis lini tracanthi anagallici
rutae uiridis selib salis mediam heminam conteres et usque ad
tertias decoques cum passo tussienti per triduum uulso per
nouem dies dabis  alii petroselini macedonici unc i s
dauci unc i murrae unc i spicae nardi costi tracanthi
singulas uncias prius in mulsa tepida infusas acori unc i
piperis unc i croci unc i guttae hammoniacae unc ii casiae
unc i pariter deterunt pastillos ex mulsa faciunt postea ex
passo deiciunt taedianti  ad tussim ueterem et ad suspirium
uel anhelitum et synanchen si mox dederis storacis rubeae unc
iii murrae troglitis unc ii opopanacis unc ii iris illyricae
unc ii galbani unc ii resinae terebintinae unc iii herbae
symphoniacae unc i pariter commisces et deteres pastillos
facies cum melle  praeterea axungiae lib i s caricas xu
pineam combustam et in puluerem redactam liquaminis optimi
heminam mellis selib cum coliculis excoctis offas faciunt et
cum passo digerunt  aliquanti hederae folia item populi albi
folia aequo pondere deterunt et cum uino albo per nares
defundunt aliquanti rutae folia molliora deterunt et cum uino
optimo per nares defundunt alia cucumeris siluatici folia faeno
miscent radicemque ipsius contundunt et cum lini semine et
hordeo commixtam offerunt  experimento probatum est tussim
suspiriumque sanari si sulfur uiuum et rosmarinum cum melle et
uino ueteri per sinistram narem digeras aliquanti panacis
radicem detritam cum uino optimo hemina et tribus cyathis olei
per cauernam naris sinistrae infundunt praeterea rosmarini
scrup iu murrae scrup ii croci scrup ii cum uini ueteris
sextario olei hemina per nares triduo defundunt ita ut in die
detur hemina anethi acetabulum iris illyricae acetabulum rutae
scrup i olei heminam dimidiam mane per os digerunt 
suspirium quoque ac tussim releuat si radicis mori scrup i
herbae heliotropii unc iii diligenter conteras et cum hemina
uini candidi per os defundas recens uero tussis expedite hac
curatione sedatur lentis sext i s emolis farinamque
mundissimam facies ex qua singulas heminas cum singulis heminis
aquae per os in triduum digeres  uetus autem tussis aboleri
creditur ita tres cyathos ex suco porri cum hemina olei
compluribus diebus per fauces infundas tussientes et uulsi hac
potione curantur panacis radicis unc ii sulfuris uiui unc i
tus masculum unc ii murrae troglitis unc i commixta in
puluerem rediges ex quo duo coclearia cum duobus ouis addita
uini ueteris hemina diebus u uel uii per os dabis  expertum
dicitur ulmi cinerem leuissimum id est fauillam aqua tepenti
permiscere et olei boni aequam mensuram addere iunctisque tribus
ouis diebus quot uolueris dare per fauces

 ad uomicas uel tussim  

 ualidissima contra tussim et uomicas compositio est suci
marrubii expressi heminam caricas siccas xxu mellis attici uel
siculi sext s in olla noua ad medium decoques post murrae
troglitis unc i dauci unc i casiae fistulae unc s cinnami
semunc turis masculi unc i aristolochiae unc ii opopanacis
unc i iris illyricae unc s panacis radicis unc i 
uniuersa conterito atque cribrato et supra medicamentum in quo
mel et ficus coxeris mittito et studiose agitans feruere facito
paulatim carbonibus lentis post in pyxidem plumbeam uel ligneam
condito ex qua bina coclearia cum hemina uini per os cotidie
digeres  uulsis uel tussientibus prodest singulos sextarios
lentis faeni graeci et lini seminis frigere separatim et
puluerem facere et de singulis speciebus singula coclearia cum
suco ari gallici et suco plantaginis quantum uolueris addito uino
per os dabis

 de diuersis potionibus  

 uulsorum uel tussientium animalium ut diuersae causae ita
sunt difficiles curae quapropter studiose quae experimentis
nostris uel aliorum probata cognouimus intimamus ad unum itaque
animal talis potio praeparatur fabae fresae sext i sine sale
cum aqua decoques quemadmodum hominibus consueuit apponi
praeterea faeni graeci sext i separatim mittis in caccabum et
cum feruere coeperit primam aquam effundes post addis aquae
sext u caricas xx glycyrrhizae unc ii  tantum ferueat
donec iu sextarii remaneant tunc fabam istam coctam et faenum
graecum cum caricis uel glycyrrhiza in mortario diligentissime
deteres addes insuper butyri unc iii seui hircini unc ii ad
calorem diligenter resolues quae cum omnia miscueris addito
iure in quo faenum graecum decoxeris tepefacta per cornu plus
quam singulas heminas diebus singulis faucibus digeris quodsi
spissiorem uideris potionem tantum passi addes ut possit per
cornu exire  barbarorum usus inuenit salutare remedium
radicem herbae cui nomen est inula quam campanam plerique
appellant colliges et in umbra siccabis post deteres in
puluerem rediges ex quo terna maiora coclearia in singulis
sextariis uini ueteris pridie infundes et cum bene agitaueris
claudes ne odor herbae salutaris exhalet per os triduo uel quot
uolueris diebus digeres  item aliud lentis alexandrinae
faeni graeci lini seminis heminas singulas decoques addesque ei
tracanthi unc i s pridie in tepida infundis et ari gallici unc
iii diligentissime resolutas quae cum omnia in mortario
triueris in caccabo nouo cum tribus aquae sextariis decoques et
exinde tertiam partem cum sextario passi tepidum per os dabis
triduo continuo stagnare creditur uulsos  si iumentum ex
uulneribus faucium tussis urgebit iris illyricae unc i piperis
nigri semunc croci scrup i murrae troglitis semunc turis
pollinis semunc tracanthi prius infusi et triti unc i oua u
cum passi sextario commisces et triduo per fauces digeres ad
cornu post mel butyrum axungiam salem et piculam commisces
offas facies et in passo intinctas digeres  si ab internis
tussierit suci ptisanae heminam defruti cyathum miscebis et per
triduum dabis si grauius tussierit animal fabae fresae et
coctae sext i seui hircini unc iii alii capita iii pariter
decoques et in mortario conteres et cum passo dabis  curat
autem uulsos et ruptos faeni graeci sext i cum xx caricis et
fasciculum apii et fasciculum rutae in aqua ad medium decoques
ita ut postmodum tracanthi soluti unc iii et anagallici contusi
tres et alii contusi tres aliae pariter addantur et omnia
conterantur offulis ad nucis magnitudinem factis ternae quinae
septenae per triduum digerantur

 de scabie  

 scabies iumentis deformitatem et passionem et interdum
periculum generat contagiosa namque est et transit in plures
cui nascenti medicamentis non oportet occurri ne praeclusa cute
in uisceribus residens conuertatur in morbum sed cum eruperit
foras primum purgatio uentris adhibetur si puluerem ex cucumere
siluatico cum uino faucibus animalis infuderis uel certe si
radicem minutatim concisam copiose cum hordeo subministres 
quod cum ex ratione processerit interposito triduo aliquantum
sanguinis si caput et collum scabies infestat de ceruice
detrahes si uero scapulae uel armi aut pectus in causa est de
brachiolis sanguis emittetur cum spinam uel lumbos aut coxas
papulis aestuans prurigo peruaserit de femorum uenis sanguis
auferatur  asfaltum sulfur uiuum picem liquidem butyrum
aequis ponderibus pariter deteris et in sole diutissime
confricans iumenti corpus perungis aceti acris sext i piculae
unc iu cedriae unc iu pariter decoquis et scabiosum animal ex
lotio humano et calida permixta diligentissime perfricabis tunc
penicillo in fuste ligato medicamentum induces in sole asfaltum
et sulfur aequaliter conteres addita adipe porcina et olei
ueteris tantundem quae cum decoxeris perunges in sole 
adipis lib i sulfuris uiui unc ii bituminis unc i olei
selib picis liquidae cyathos ii omnia conteres et decoques et
perunges sicut suprascriptum est lotii ueteris humani faecis
scrup iu stercus suillum selib faecis olei heminam sulfuris
unc i picis liquidae cyathos iii omnia contere et decoque et
in sole calido animal semel in die perunge bituminis pondo ii
sulfuris uiui selib cerae lib mannae turis selib commisces
in oleo in quo prius fasciculus ancusae decoctus est et
perunges in sole  alia si minus habet integras uires ranas
in aqua decoques unctumque earum colliges et cum polline
lenticulae adipe et oleo permisces et tepefacto perungis item
aliud cucumeris siluatici radices lauas et tundis et in caccabo
nouo cum oleo quantum sufficit decoquis et uteris sulfur
quoque cum uino candido decoctum similiter iuuat  si
uetustate scabies occalluerit prius eradenda ferro uel testis ad
uiuum est insuper humano lotio cum aqua marina uel salsa mixto
perfricanda post bituminis sulfuris picis liquidae axungiae
ueteris seui caprini cerae aluminis scissi singulas libras
contundes et misces et decoques et animal perunges in sole 
folia rhododafnes cum oleo uetere decoques addita pice liquida
et aceto et cera certum est de experimento remedium memineris
tamen in omni unctione contra pilum iumentum in sole diutissime
confricandum

 si animal faeno malo laedatur  

 uitiatum aliquo casu uel mucidum faenum ad similitudinem
ueneni animalibus nocet quorum ista sunt signa oculos habebunt
uagos semper micantes ipse gradus eorum incertus erit his de
matrice auferendus est sanguis debrachiolandi sunt etiam et
potionandi ita caricis in uino odorato decoctis rursumque
detritis abstinendi ab hordeo addendae sunt etiam diureticae
potiones

 si hordeo malo laedatur  

 simili obseruatione curantur qui nimio hordeo maloque
laeduntur sed hi etiam in aqua frigida aduersus torrentem
diutissime detinentur utrisque remedium est pelliculam de uentre
pulli siccatam fumo deterere additisque uiii scrup piperis iu
coclearibus mellis et pollinis ex ture cum sextario uini ueteris
tepefacto per os dare

 ad fascinum  

 fascinatum animal triste est grauatur et macescit et nisi
subueneris incidet in morbum bituminis igitur et sulfuris parum
cum granis lauri ex aqua defundis per nares praeterea
coriandrum uel semen ipsius cum sulfure et taeda carbonibusque
circumferes ex aqua feruenti animal consperges suffumigabis
uniuersis quadrupedibus remedium praestat ista suffitio quae
resistit etiam morbis

 remedium contra omnes morbos  

 aduersus uniuersas infirmitates et morbos equorum uel boum
ubi primum coeperint aegrotare potio ista succurrit radices
scillae radices populi quae appellatur ramnus nam est fuscior
et rubellula et salis communis quantum sufficit mittes in aquam
eamque animalibus usque ad sanitatem dabis in potu quodsi
desperatas ualetudines praeoccupare uolueris ne unquam accidant
animalibus tuis incipiente uere hanc tempera potionem et
animalibus omnibus per xiu dies continuos dabis in potu

 si animal laedatur dum accipit potionem  

 ostendendum autem est potiones ipsas oportere cum ratione
defundi siquidem frequenter euenit ut dum animalia
potionantur tussiant sudent grauiter et tremorem musculorum
omnium patiantur follicent etiam et submisso capite se sustinere
uix possint quod euenit si quando per imperitiam dantis potio
in arterias et in spiritales partes pulmonis resilierit unde fit
et periculum praesens quare obseruandum est ne tussienti
iumento et pendenti adicias potionem sed statim soluas
paululumque deambulet et magis alia potione subuenias aquae
tepidae oleum roseum commisces et agitas et per os saepius dabis
pusca quoque puleiata nares eius fouebis emendabitur culpa
obseruandum quoque est ut subtracto hordeo et negato potu
digestum animal potiones

 si animal a uenenatis bestiolis mordeatur  

 plerumque a noxiis animalibus id est colubris scorpiis
sphalangiis et muribus caecis animalia feriuntur et in periculum
ueniunt  quorum ista sunt signa fastidiunt cibum pedes
trahunt et cum producuntur succumbunt ad singulos gressus per
nares defluit sanies grauedo nascitur capitis ut deiciatur ad
terram ad surgendum uel ad incedendum deficiunt corporis uires
 generaliter curatio ista succurrit locum qui percussus est
ante omnia fumigabis succensis testis ouorum gallinae quae prius
infuderis in aceto addito etiam cornu ceruino uel galbano post
suffimentum loca ipsa scarificabis et sanguinem ex his emittes
uel certe cauterio inures loca quae uenenata pestis attigerit
 obseruare autem debebis ne aut supra articulum aut in
neruosis locis in quacunque passione unquam cauterium ponas
adustis enim neruis uel articulis perpetua debilitas consequetur
sed diligenter considera et aut superius aut inferius pusillum
quam nerui aut articuli sunt cum necessitas fuerit appone
cauteria  animal autem quod uenenata bestiola tetigerit
expedit ut sudet et calidis sagis coopertoriis inuolutum
deambulet et farinam hordeaceam in cibo sumat additis frondibus
fraxineis et uitibus albis in plaga autem mel atticum uel
cuminum cum uino ueteri mixtum calefactum oportet imponi
nonnulli stercus suillum recens et melantium tritum cum uino
miscent et calefactum quasi cataplasma inducunt addentes urinam
humanam

 si buprestem comederit in faeno uel in pabulo  

 buprestem si comederit in faeno uel in pabulo haec erunt
signa statim ei uenter inflatur a cibo resilit stercora
minutatim et frequenter reddit qui statim sternendus est et
cogendus ad cursum post uena eius tangenda est leuiter de
palato ut sanguinem suum defluentem transglutiat assidue
deambulet triticum cum passo infusum et porros offeres ad
cibandum uinum antem tepefactum cum uua passa diligenter detrita
ad cornu dabis in potu

 si uipera percusserit animal  

 uipera si momorderit iumentum ex morsu eius pus consueuit
exire nam si praegnans erit totum rumpetur corpus ad morsum
tamen uiperae uel sphalangionis aut muris aranei commune remedium
est terram formicarum cum uino miscere et dare per fauces aut
certe de ipsa terra frequentissime uulnera confricare ad quas
causas etiam terra talparum creditur posse prodesse  quodsi
in itinere aut in locis ubi desit copia pigmentorum necessitas
ista contigerit piperis triti grana xxx cum sext uini ueteris
tepefacto faucibus digeres herbam quoque thymum tritam cum uino
si dederis prodesse creditur morsus uiperae uel cuiuscunque
serpentis ostenditur si humor putidus de plaga incipit currere
 praesens remedium est si haedum uel gallum aut agnum in
recenti occideris et calentes pulmones eius cum sanguine corde
uel iecore uulneri apposueris diligenterque constrinxeris ut
omne uirus educat daturus continuo potionem acori pontici
semunc tritam uini ueteris sext i s salis triti heminam
pariter misces et tepefacta faucibus digeris  si
perseuerauerit tumor uitem albam siluestrem copiosam comburito
et ex cineribus eius lixiuam facito et in potionem per diem ad
unum sextarium dato cinerem quoque ipsum cum aceto in modum
cataplasmatis uulneri imponito si nihil profecerit cauteribus
urito usta solemniter curato farinam quoque hordeaceam ex sale
et uino oleoque decoctam in cicatricem oportet imponi

 si araneum comederit  

 si iumentum araneum in pabulo comederit haec erunt signa
totum corpus tumebit sed circum auriculas et oculos ac nares
inflatio cum indignatione maior apparet cui hac ratione
subuenis de palato sanguinem tolles eumque exceptum cum sext
aceti et hemina salis miscebis et circa plagam uel loca tumentia
perunges diligenterque operies ut sudet hac ratione sanabitur

 si sphalangius percusserit  

 sphalangius si iumentum percusserit his agnoscetur signis
stat ei ueretrum prae dolore et uidetur uelle mingere cui ista
ratione subuenies piperis unc i pyretri unc i uuae
siluaticae unc i terito et cum uino ueteri per fauces dato

 de mure araneo  

 mus araneus pestis est uenenata et tam equis quam bobus
noxia atque ideo cum captus fuerit mersus necatur in oleo
ibique in putredinem uertitur ex quo medicamento cum animal
momorderit plaga linitur et curatur animal uel si inuentus non
fuerit cuminum tritum cum pice liquida axungiaque miscetur ad
spissitudinem malagmatis coquetur impositumque a periculo liberat
et sanat  quodsi in suppurationem fuerit plaga conuersa
lamina ferrea candenti aperienda est et quidquid uitiosum est
inurendum atque pice liquida uel oleo percurandum ne autem mus
araneus animal mordeat ipsum uiuum de creta circumdatur quae
cum indurauerit suspendetur ad collum et non tangetur a morsu
certissimum aduersus morsum eiusmodi remedium comprobatur alium
tritum cum nitro uel si nitrum defuerit cum sale et cumino
miscere atque ex eo puluere loca quae morsu contacta sunt
confricare  quodsi ei eruperint uulnera uenenata hordeum
combustum in puluerem rediges et dilutis aceto uulneribus
asperges et hac ratione sola curabis daturus potionem pollinem
tritici cum hordeo cedriam et uini sextarium per fauces digeres
quodsi praegnans mus araneus fuerit qui percusserit his
agnoscitur signis pustulae per totum corpus exeunt sed simili
ut supra scriptum est ratione curabitur

 de scorpio  

 scorpius si iumentum percusserit his agnoscetur signis
genua contrahuntur claudicabit non manducat de naribus fluent
pituitae uirides accumbet et uix surget simili ratione curatur
sicut serpentis ac uiperae morsus stercus tamen asininum uel
lotium in ipsa plaga oportet imponi

 ad canis rabiosi morsum  

 canis rabiosi morsus et iumentis et hominibus exitium inferre
consueuit usque eo ut ipsos qui contacti fuerint hydrophobos
faciat et conuertat in rabiem qui hac ratione curantur locum
qui morsus est ferreis uel quod utilius est cuprinis cauteriis
urito in loco tenebricoso eum constituito sic eum adaquabis in
tenebris ne aquam uideat quodsi canem ipsum occidere potueris
iecur eius coctum ad manducandum dabis uel tritum faucibus
digeres

faeni quoque flos combures et cum axungia ueteri deteres et ad
morsum appones salutare remedium est  sed specialiter
prodest si radicem cynorrhodae id est herbae quae uocatur rosa
canina effoderis et lotam prius atque contusam diligenter siue
hominis siue animalis quod rabiosus canis momorderit in plaga
apposueris contritamque cum uino ueteri propinaueris ad bibendum
hac enim sola ratione nec hydrophobus fiet et imminens discrimen
euadet  canis rabidi morsibus subuenit si iii scrup
iudaici bituminis triti cum hemina uini ueteris tepentis triduo
per os digeras sambuci quoque grana uel sucum de foliis aut de
cortice exprimes et cum uino ueteri dabis in potum sed tunc
efficace est haec potio si de eo sambuco dederis quod non in
terra sed in alia arbore fuerit natum

 si stercus gallinaceum animal manducauerit  

 si fimum gallinaceum animal in hordeo comederit uel faeno
sumpserit quasi a uenenatis bestiis percussum cruciatur
continuo internorum dolor et inflatio subsequitur ad
similitudinem strophi sudor quoque et uolutatio ac tussis
asperrima  aduersus quam necessitatem apii seminis unc ii
deteres et cum uini sextario et hemina mellis temperas et per os
defundes et tam diu deambulare compelles donec potio uentrem
moueat  quodsi nimio dolore etiam obroboratio fuerit
subsecuta bacarum lauri selib nitri selib aceti sext ii
olei sext i diligenter trita permisces et ad focum calefacies
et in loco calido animal per triduum unges et contra pilum
diligenter fricabis certissimum daturus ex sudore remedium 
aduersus huiusmodi casus physicum remedium experimenta docuerunt
pullum uel gallinam occidere uentremque ipsius crudum et adhuc
calentem cum stercore suo equo uel mulo inuolutum melle
digerere per fauces optimum creditur  tres pilulas cyphi cum
uino ueteri deterere et tepidum per os dare eadem hora sanare
firmatur lixiuium quoque ex arbore ulmi uel ex cuiuscunque
generis ligni cinere dummodo bene tritum cum oleo permiscere et
liquidum ac tepidum defundere per fauces tanquam physicum et
salutare laudatur

 liber iii  

 prologus  

solemnis excusatio negligentium est dispendia ex
dissimulatione uenientia deo imputare uel casibus minus namque
peccare se credit ignauia si id quod ipsius culpa accidit ad
potestatem incipiat deferre fortunae  sic de aegrotantibus
dicitur morituros frustra curari uicturos etiam si medicina
cesset euasuros cui disputationi quia non solum iners sed etiam
impia est non libenter assenserim  malo enim nihil
inexpertum relinqui quam si quid calamitatis euenerit
auaritiae uel dissimulationibus imputari sed fortasse aliquando
uera illa uideantur in homine qui diuina prouidentia ac
dispositione fatorum creditur regi  animalia uero cum quibus
diuinitas nihil dignatur habere commune nisi hominum studio
impensisque curentur absque ambiguitate depereunt  quid enim
iumentis spei superest quae diuinitas fouere respuit si
hominum medela cessauerit saepe accidit ut neglectis
animalibus quae prima conceperunt morbum contactu crescens
pestilentia greges integros perimat quia polluta a languidis
pascua infectique fontes ita nocent quasi in uenena uertantur
 postremo aegroti odor cum sanorum impleuerit nares ipso
fetore uisceribus inseret morbos sic ad pullos mors a matribus
corrupto lacte transmigrat  sic in numerosis stabulis quamuis
uile iumentum si contagiosam semel susceperit passionem ueloci
transitu pretiosa quoque iumenta consumet sed aduersum omnia
diligentia studium herbarum potestas curandi scientia prodesse
consueuit  sicuti medicorum prima doctrina est humani
corporis partes organumque cognoscere ita necessarium
mulomedicis de ossibus de neruis ac uenis iumentorum uniuersa
perdiscere neque enim curare rationabiliter potest qui
qualitatem rei quam curat ignorat

 de numero et positione ossium  

 iumentum igitur habet in capite ossa ii a fronte usque ad
nares alia ii maxillaria inferiora ii dentes xl hoc est
molares xxiu caninos iu rapaces xii in ceruice autem sunt
spondyli uii spatulae renum sunt uiii a renibus usque ad anum
ui muscarium habet commissuras xii  in armis prioribus sunt
ragulae ii ab armis usque ad brachiola ii a brachiolis usque ad
genua ii in genibus parastaticae ii tibiae usque ad articulos
ii bases quae appellantur numero ii usque ad pumicem ungulae
ossa minuta xui in pectore i costae cum interioribus xxxui
item a posterioribus a cumulari usque ad malaria ii a malaribus
usque ad uertebras ii costales ii ab acrocolefio usque ad
gambam ii a gamba usque ad cirros tibiales ii minuta usque ad
ungulas xui fiunt ossa omnia clxx

 de mensuris numeroque membrorum  

 nunc mensuras numerumque membrorum oportet exponi in palato
gradus sunt xii longitudo linguae habet pedem semis labrum
superius habet uncias ui inferius uncias u maxillae singulae
uncias x a cirro frontis ad nares habet pedem auriculae
singulae continet uncias ui in oculis autem singulis unciae iu
a cirro ubi desinit ceruix usque ad mercurium continentur
taliculi uiii  spina continet subter ac supra spatulas xxxii
a commissura renum quod cumulare dicitur usque ad imum
muscarium commissurae sunt xii ragulae longitia uncias xii ab
armis usque ad brachiolum uncias uii a brachiolis usque ad genua
longitudo continet pedem ab articulis usque ad ungulas uncias
iu in longitudine uel prolixitudine pedes ui haec eumetria equi
conuenit staturae honestae ac mediae ceterum non dubitatur in
buricis minora ista et in primae formae equis esse maiora

 de numero et qualitate neruorum  

 neruorum quoque numerus qualitas ac mensura pandenda est a
mediis naribus per caput ceruicem ac mediam spinam usque ad imum
muscarium descendit filum duplex quod continet pedes xii duo
nerui in ceruice palmarii continent pedes iu ab armis usque ad
geniculum nerui ii a geniculo usque ad basin nerui iu in
prioribus sunt nerui x in posterioribus x a renibus usque ad
testes nerui iu fiunt in se omnes nerui xxxiii

 de qualitate uenarum  

 consequenter uenarum quoque indicandus est numerus in palato
uenae sunt ii temporales ii suboculares ii in naribus ii in
ceruicibus ii in pectore ii in brachiolis ii sub cirris iu de
talis ii de coronis iu de feminibus iu de femoribus ii de
subgambis ii de muscario i fiunt pariter uenae xxxiii

 de indiciis aetatis  

 aetatem quoque iumentorum ex dentibus aliisque signis oportet
agnosci ne uel ementes per imperitiam subeamus incommodum uel
curantes aegroti animalis ignoremus aetatem quia sicut hominibus
ita et equis aliud conuenit cum iuuenta sunt feruidi aliud cum
senectute iam frigidi  manifestum est autem notas aetatis
cum corpore mutari pullis enim bimis et sex mensium medii dentes
superiores cadunt quos lactantes uocant cum autem quartum
annum agere coeperint decidentibus qui canini appellantur alios
supponunt  deinde intra sextum annum molares cadunt sexto
anno quos primo mutauit exaequat septimo omnes explet
aequaliter et ex eo cauatos habere incipit dentes nec postea
quot annorum est sciri ad fidem potest nisi signis aliis quae
usus edocuit decimo namque anno tempora cauari incipiunt et
supercilia nonnunquam canescere duodecimo anno nigredo in
medietate dentium apparet  plerique asserunt domitis et freno
assuetis animalibus rugas quae in labris sunt superioribus
computandas ita ut ab angulo ubi incipit morsus incipientes
usque ad extremum labrum perueniamus quia annorum numerum
rugarum numerus ostendit postremo rugarum multitudine tristitia
frontis deiectione ceruicis pigritia totius corporis stupore
oculorum palpebrarumque caluitie senectus ipsa se prodit

 de signis quibus agnoscitur patria  

 in permutandis uel distrahendis equis maximam fraudem patriae
solet afferre mendacium uolentes enim carius uendere
generosissimos fingunt quae res nos compulit qui propter tam
diuersas et longinquas peregrinationes equorum genera uniuersa
cognouimus et in nostris stabulis saepe nutriuimus uniuscuiusque
nationis explicare signa uel merita  nam ut uiliora
ministeria taceamus equos tribus usibus uel maxime necessarios
constat proeliis circo sellis ad bellum huniscorum longe prima
docetur utilitas patientiae laboris frigoris famis 
toringos dehinc et burgundiones iniuriae tolerantes tertio loco
frigiscos non minus uelocitate quam continuatione cursus
inuictos postea epirotas samaricos ac dalmatas licet
contumaces ad frena armis habiles asseuerant  curribus
cappadocum gloriosa nobilitas hispanorum par uel proxima in
circo creditur palma nec inferiores prope sicilia exhibet circo
quamuis africa hispani sanguinia uelocissimos praestare
consueuerit ad usum sellae persis prouinciis omnibus praestat
equos exhibet patrimoniorum censibus aestimatos ad uehendum
molles et impigros incessus nobilitate pretiosos sequuntur
armenii atque sofoeni in qua parte nec epirotas siculosque
despexeris si mores ac pulchritudo non deserat  huniscis
grande et aduncum caput extantes oculi angustae nares latae
maxillae robusta ceruix et rigida iubae ultra genua pendentes
maiores costae incurua spina cauda siluosa ualidissimae
tibiae paruae bases plenae ac diffusae ungulae ilia cauata
totumque corpus angulosum nulla in clunibus aruina nulli in
musculis tori in longitudine magis quam in altitudine statura
propensior uenter exhaustus ossa grandia macies grata et
quibus pulchritudinem praestet ipsa deformitas animus moderatus
et prudens et uulnerum patiens  persae statura et positione a
ceteris equorum generibus non differunt plurimum sed solius
ambulaturae genere nam quadam gratia discernuntur a ceteris
gradus est minutus celer et qui sedentem delectet et erigat nec
arte doceatur sed naturae uelut iure praestetur  inter
tolutarios enim et eos quos totonarios uulgus appellat
ambulatura eorum media est et cum neutris sit similis habere
creditur aliquid ab utroque commune  his sicut probatum est
in breui amplior gratia in prolixo itinere minor patientia
animus superbus et nisi labore subiugetur assiduo aduersum
equitem contumax mens tamen prudens et quod mirum sit in tanto
feruore cautissima decoris incuruata in arcum ceruix ut mentum
recumbere uideatur in pectore

 de temporibus uitae  

 aetas longaeua persis huniscis epirotis ac siculis breuior
hispanis ac numidis frequens opinio est barbaricis nullarum
potionum adhibendam medicinam quod usque adeo naturae beneficio
conualescant ut his nocitura sit cura sed falsa erit ista
persuasio nam quanto fortiora sunt membra tanto diutius uiuunt
si ex arte ueniens medela non desit  spadonibus tamen inter
auctores constitit sanguinem de matrice nunquam nisi forte nimia
et extrema necessitate tollendum propterea quod caloris maximam
partem cum testibus amiserunt de palato tamen si non impedit
negligentia omnibus prope mensibus tam spadonibus quam
testiculatis minuendus est sanguis  admissarii uero si
cohibeantur a uenere nisi dematricati fuerint caecari saepe
dicuntur quamuis eo anno quo admissum faciunt non sit ei uena
laxanda ne generationi intentum cura geminae necessitatis
exhauriat

studiosis equorum quae cura stabuli qui alimentorum cultus quae
obseruationis sollicitudo praestanda sit primus ac secundus
indicat liber  nunc decursis omnibus quae huius artis
doctrina poscebat ad compositiones necessariarum potionum
medicamentorumque descendemus ex quibus et explorata congessimus
et ea quae non tam ad utilitatem curandi quam ob caritatem
emendi mulomedicorum cupiditas inflauerat submouimus 
constat namque non tam multis neque pretiosis speciebus sed
paucis et ad causam de qua agitur accommodis posse sanari primum
igitur ut pinguia sint iumenta quia in curulibus et sellaribus
decet deinde ut sana permaneant post ut aegrota curentur
confectiones ut dictum est medicaminum proferemus electas ex
auctoribus multis et experimentis manifestissimis approbatas

 potio ad reficienda iumenta et diapente  

 traditur chiron ad reficienda uel curanda iumenta hanc
edidisse potionem quae interna extergeat morbos ac tussim
reprimat uulsos ac pthisicos curet ptisanae sext i lini
seminis heminam croci unc i intestinum porcinum recens quod
longaonem uocant prius diligenter elotum uel acronem quae si
in praesentia forte non suppetunt haedinum caput cum pedibus
suis et intestinis ac uentre diligenter quasi ad hominum usus
curatum in caccabum nouum mittes  adde superioribus hyssopi
fasces ii cocleas germanas purgatas xu bulbos xu ficus
duplices xx rutae fasciculum i bacarum lauri sext i tritum
dactylos xx alii purgati capita iii seui caprini unc ui pulei
sicci fasciculum i  quae omnia trita decoques in aqua
cisternina uel caelesti donec liquefacta carne defluant ossa
sed aquam saepius adicies ne medicamentum ustura consumat 
cum spissum uideris colas abiectisque excrementis et ossibus
addes tracanthi unc i pridie in calida infusam ut inturgescat
et solui possit adicies passi sext iii oua cruda ui olei rosei
oua plena ui butyri resoluti unc iii alii gallici unc iii
amyli unc iii pulueris quadrigarii unc iii lomenti fabae id
est farinae sext i  haec omnia ita temperabis ut per cornu
defluant et sextarios singulos ieiunis animalibus per triduum
dabis et si uolueris uii diebus interpositis repetes et dabis a
capite potionem  iumenta a morbo reficit et custodit
gentianae aristolochiae rotundae murrae troclitis rasurae
eboris et bacarum lauri aequis ponderibus puluis immixtus ex quo
grande coclearium plenum sumes addes hyssopi triti scrup iu
mellis uel passi unc iii uini sext i cyphi resoluti pastillum
i post cursum siue post laborem conditi bene piperati heminam
adicies aestate rosati uel absinthii tantundem et per os dabis
ad cornu  si aestu animal fatigatur puscam cum puleio trito
misces naresque et faciem confouebis oua quoque trita cum hemina
uini ueteris optimi faucibus infundes ut ouis lene refrigerium
uino uirtus accrescat maciem languoremque depellet sulfuris
semunc murrae scrup iu in puluerem resoluta si ouum crudum et
uini ueteris sextarius addatur frequenterque per fauces detur
 diapente est quod supra rettulimus necessarium pluribus
causis ac morbis et semper diligenti confectione seruandum id
est gentianae aristolochiae rotundae murrae rasurae eboris et
bacarum lauri de recentibus speciebus in unum redactis
minutissimus puluis ex hoc febrientibus plenum cocleare cum
tribus unciis mellis et aquae tepidae sextario in qua radices
iunci et apium sufficiens decoctum fuerit per os dabis ita ut
triduo similis cura procedat  idem puluis si ultra cocleare
cum sextario uini ueteris et olei uiridis hemina detur animal a
quibuslibet uenenis uel serpenturn aut bestiolarum morsibus
liberat  cui si piperis ac pulei nec non etiam cumini
pulueris aliud cocleare addideris et cum uini ueteris sextario
dederis omne frigus expellet

 ad tussim et uulsos  

 tussim quoque insanabilem curat cum hemina passi et tribus
unciis olei et ouo crudo si per triduum defundas faucibus
addito fabae polline et faeni graeci binis coclearibus praeterea
ualde tussientibus prodest fabae frixae sextarius sine sale
coctae seui caprini unc iii butyri unc iii alii purgati
capita tria decocta et cum suco ptisanae data per triduum 
quo medicamento ualidius creditur ficus siccas pondo ii faeni
graeci sextarium tracanthi unciam pridie in calida infusa
anagallici unciam rutae uiridis fasciculum apii fasciculos iii
pariter in aqua diutissime decoques et faucibus per triduum
dabis  curare etiam uulsos creditur si uii uncias cineris ex
ulmo mundissimi colligas addasque olei unc ili bulbos tritos
uii anagallici unciam butyri unciam seui caprini unciam
mellis unc iii plantaginis uiridis tritae unc iii passi
heminam ptisanae uel lini seminis heminam quas ita temperata
ut per cornu defluant per triduum uel si necessitas cogit per
plures dies ieiunis singulos sextarios dabis  desperatam
tussim saepe curauit potio uilis ac facilis pulueris ex faba
unc ui pulueris ex faeno graeco unc ui enulae siccae et
tunsae pulueris unc iii anagallici siccati et tunsi pulueris
unc iii butyri unc iii quae omnia cum tribus sextariis uini
boni misces addesque passi sext i s pariter agitata uni equo
ieiuno ante lucem bina cornua per os defundes donec omnem bibat
potionem  curam quoque non parum profuisse experimenta
docuerunt hac ratione compositam fabae frixae sextarium sine
sale decoques addesque seui hircini resoluti unc iii butyri unc
u in mortario conteres uniuersa  praeterea faeni graeci
sextarium bene purgatum feruere facies primamque aquam inter
initia feruoris effundes addesque aquae sext u xx pinguissimas
caricas et iii unc glycyrrhizae pariter decoquas donec aqua
ad iu sextarios redigatur  tunc faenum graecum cum caricis
et glycyrrhiza in mortario deteres miscesque cum faba
superfundes etiam calidam in qua caricae cum ceteris coctae
sunt contemperatis omnibus si liquor spissior fuerit tantum
passi addes ut per cornu facile possit exire diebusque plurimis
ex eo per os singulos sextarios tussientibus dabis

 ad cossos uermes uel tineas  

 cossos uermes uel tineas ceteraque animalia uentris
extinguit si heminam cineris ex oliuae ligno uiridi collecti cum
hemina olei uiridis per triduum dederis ad cornu  alia
quoque confectio quae eadem saepe mortifera liberat passione
pulueris santonici itemque absinthii pontici nec non lupini crudi
et herbae centaureae nec non etiam erui pollinis et seminis
rafani binas uncias mittes addesque cornu ceruini unc i et apii
seminis unc i sinopidis pontici pastillos iu opopanacis
semunc uini  tenetali uel alterius austeri sext ii olei
uiridis sext i quae tepefacta ita animali defundes ut unum
cornu per os accipiat in cliuo constitutum quatenus sucus
facilius ad interiora perueniat  postero die idem animal
pronum constituatur in cliuo et per clysterem in intestinum
ipsius tepidae illius potionis sextarius irrigetur quatenus
alternis diebus ex utraque parte iniecta potio coagulare quod
appellatur possit infundere in quo illae noxiae bestiolae
congregantur et pertuso uentriculo excruciata doloribus animalia
perimunt  est et tertia confectio non minus ualida radices
capparis siculae uel bacas cum foliis ad unam libram deteres
addesque sextarium iuris capparis eminam quoque seminis
coriandri et eminam nasturtii et eminam seminis erucae deteres
pariterque commisces additis aceti sext ii quod medicamentum
interdum per os sicut dictum est interdum per intestinum inicis
animali et internos hostes potionis austeritate consumes

 aduersus omnia genera morborum  

 aduersus omnia genera morborum salutaris confectio
praeparanda est ut inter ipsa initia ex conditis possit occurri
cassa est enim medicina quae sera est murrae troglitis lib i
turis masculi lib i mali punici corii tunsi selib piperis
unc ui croci unc iii acaciae rufae selib cadmiae botritis
selib aes ustum selib absinthii pontici selib pulueris
serpylli selib betonicae selib centaureae selib sagapeni
selib saxifragae selib peucedani selib quae omnia bene
tunsa et cribrata mellis optimi tribus sextariis misces et ad
carbones leniter paululum coques post in uase stanneo uel uitreo
reconditum seruas ex qua confectione morbidis si etiam
febriunt ad diem singula maiora coclearia cumulata cum hemina
aquae tepidae et olei floris tribus unciis dabis quodsi absque
febre sunt morbidi uel conualescere iam coeperint cum uino et
oleo diebus plurimis dabis donec animal liberatur quam
ualidissimam et probatam noueris potionem

 compositio suffimentorum salutaris  

 suffimentorum compositio fascinum pellit lustrat animal
fugat daemones submouet morbos odoris namque fumus ac spiritus
per os ac nares ingrediens penetrat ad uiscerum omnes recessus ac
curat saepius loca quae potiones non potuerunt curare sic
tussis etiam in hominibus suffimentorum uapore praecipue sanatur
 denique desperatos ac periculosissimos morbos auctores
mulomedicinae asserunt non ex pabuli aut aquarum uitio sed ex
aeris corruptione descendere et ideo facilius languorem quem
pestilens uentus ingessit suffimentorum salubris curat afflatus
cuius talis est compositio  sulfuris uiui lib i bituminis
iudaici lib i opopanacis selib galbani selib castorei
selib aeris crudi selib albitis selib salis hammoniaci unc
iii rasurae cornu ceruini unc iii lapidis gagatis masculi
unc iii lapidis gagatis feminae unc iii lapidis galactitis
unc i lapidis haematitis unc iii lapidis sideritis unc i
lapidis argyritis unc i caballiones marinos uii scillas
marinas uii pilas marinas uii caudas marinas uii ungues
marinos uii uuae marine unc iii medullae taedae pineae lib
iii cedriae lib iii picis liquidae lib iii ossa sepiae uii
 haec siccata pariter deteruntur atque miscentur ex quibus
unum cocleare si opus fuerit uiuis carbonibus asperges et
operto capite ut fumum per os naresque suscipiat animal suffis
quod suffimentum praeter curam iumentorum sanat et incursantes
hominum passiones grandinemque depellit daemones abigit et
umbras fugat

 compositio pulueris quadrigarii  

 quadrigarium puluerem uocant qui ex diuerso pigmentorum
genere mixtus et per se adiuuat animalia et aliis potionibus pro
modo uel curae ratione miscetur  huius chiron talem
compositionem saluberrimam credidit tracanthi pondo iii aloes
unc ui murrae unc ui costi unc ui amomi unc ui cassiae
unc ui gentianae lib i aristolochiae lib i meliloti lib i
centaureae lib i betonicae lib i saxifragae lib i
scinoanthis lib i samsuci lib i hyssopi lib i abrotani
lib i eupatorii unc ui cardamomi unc ui folii unc iii
spicae nardi unc iii spicae celticae unc ui asari lib i
dauci unc iii castorii unc ui opopanacis unc ui galbani
unc ui strutii unc ui panacis radicis unc ui glycyrrhizae
unc ui absinthii fasces iii sucum herbae peristerei cyathos
ii radices uel surculos ipsius herbae peristerionis siccas et
cribratas drach ui haec omnia pariter conteres et diligenter in
uase uitreo trita seruabis  pelagonius quoque quadrigarii
pulueris eiusmodi composuit confectionem cinnamomi spicae
syriacae spicae indicae croci siculi murrae troglitis
scinuanthus piperis nigri piperis longi xylocinnamomi casiae
betonicae casiae nigrae trixaginis folii nardi lentisci
cepae indicae acori pontici meu turis masculi iris illyricae
thymi cretici piperis albi calami syriaci asari pontici
petroselini mannae croci mali terreni gentianae rosae aridae
casiae fistulae inulae haec omnia aequis ponderibus pro modo
animalium misces conteris cribras in pyxidem uel uitreum
doliolum condis et cum opus fuerit singula coclearia uel
amplius si uires animalium patiuntur iumentis singulis dabis
addito uino uel oleo interdum aliis potionibus misces si ratio
artis uel cura mandauerit  apsyrtus quadrigarium puluerem hac
ratione composuit folium spicae nardi crocum piper album
piper longum piper nigrum opopanacis radicem casiae dafnitis
casiae marmalitis casiam nardinam iris illyricam apii semen
malum terrae peucedanum radicem herbae sabinae gentianam
herbam rosinam thymum murram trixaginem costum tus masculum
 gesse mantium malum punicum calamum aromaticum rosam
siccam rutam agrestem petroselinum aristolochiam longam
amomum calamum syriacum herbam artemisiam haec omnia pro
numero animalium praeparas aequis ponderibus misces et tundis
cribrataque seruabis ad diuersas passiones usurus

 compositio caustici  

 causticum humecta siccat laxata constringit luxata reparat
laesa confirmat huius chiron talem compositionem demonstrauit
bituminis iudaici pond ii bituminis apollonii pond ii mannae
turis unc ui bidellae arabicae unc i cerae propolis unc ii
opopanacis unc ii castorei unc ii galbani unc i guttae
storacis unc ii medullae ceruinae pond ii cerae communis
pond ii axungiae pond ii resinae frixae pond ii resinae
terebintinae lib i resinae dictamni lib i resinae cabialis
lib i uisci italici unc iii apochymatis unc ii hyssopi
sucum unc ii guttae hammoniacae unc ii picis brittiae lib i
 pelagonius causticum quod suffusiones uesicasque siccaret
in genibus uel in articulis hac ratione composuit cerae punicae
lib i resinae pond ii galbani unc ui asfalti iudaici pond
ii murrae secundariae pond ii uisci campani pond ii
bituminis lib i hammoniaci unc ui costi unc ui  uerum
cetera decoques in caccabo fictili nouo quae cum refrixerint
addes asfaltum et hammoniacum et costum pro mensura qua scriptum
est tritum ad modum farinae et agitabis et iterum recoques ut
sit una substantia quo uteris aduersum uesicas et suffusiones
quae nascuntur in genibus aut tibiis aut internodiis aut
articulis usque eo ut etiam ossilagines curare credatur 
malagma quoque causticum hac uoluit ratione componi picis pond
ii cerae pond ii galbani unc iii resinae lib i adipis
taurini pond ii bidellae unc iii turis pollinis unc ui
resinae terebintinae unc ui uisci pond ii glutis unc iii
 apsyrtus eiusmodi causticum ad curam composuit glandularum
resinae frixae unc iii resinae astulosae unc iii resinae
terebintinae unc iii hammoniaci unc iii uisci unc iii cerae
unc iii picis durae unc iii bituminis iudaici unc i dauci
unc iii bituminis graeci unc iii galbani unc iii haec omnia
in uino decoques bitumen uero contundes et supermittes

 confectio malagemae  

 compositio malagmae ad tumorem neruorum galbani unc ii
resinae lib i hammoniaci selib picis britiae selib cerae
selib olei quod temperare possit item malagma ad tumores duros
et ueteres galbani lib ii hammoniaci selib resinae
terebintinae lib i opopanacis lib s bidellae lib i
storacis lib i piperis albi unc i piperis longi unc i
bacarum lauri lib i cerae rufae lib i picis brittiae lib i
olei irini quod satis est

 compositio collyrii fistularis  

 quod conficitur ut mittatur in fistulas uulnerum quae ab
initio curata fuerint negligenter formatur autem ad mensuram
ipsius fistulae ut cum immissum fuerit eandem possit implere
ut celerius consumpta duritie uiua caro ducat solidam cicatricem
misy lib i feculae lib i aeruginis lib i chalcitis lib i
cumini unc ui teres cum aceto et collyria facies  item
aliter componitur collyrium fistulare misy lib i aeruginis
lib i chalcitis lib i mellis unc ui lonchitis pond ii
coques cum uino ueteri pastillosque facies fistulis inserendos

 compositio malagmae crudae  

 calcis uiuae lib ii sinapis alexandrini lib i ficus
siccae unc ui axungiae quod sufficit in unum contundes et
uteris

 compositio synchrismae  

 compositio synchrismae cerae rufae pond ii resinae frixae
pond ii olei laurini lib i seui taurini lib i axungiae lib
i medullae ceruinae lib i olei cyprini lib i aeruginis lib
i hyssopi lib i axungiae ueteris lib i haec pariter ad
carbones coques et uteris

 compositio traumatici  

 traumaticum medicamentum curationi uulnerum ualde conuenit
nam absumpta putredine uiuam carnem ad sanitatem adducit huius
est talis compositio misy lib i chalcitis lib ii aeruginis
lib i pariter colabis et supra tegulas in igne pones et coques
ut rubeum fiat post in mortario teres et ad similitudinem
farinae puluerem facies deinde duos sextarios mellis in olla
noua coques cum uino et cum feruere coeperit adicies puluerem
suprascriptum et pariter decoques refrigeratoque ad cancromata et
plagas et famices uel ad cicatrices reducendas uteris 
traumaticum quoque hac ratione componitur misy lib i cadmiae
lib i aloes lib i cumini lib i aeruginis lib i chalcitis
lib i mellis lib ii in olla noua decoques refrigeratoque
uteris

 compositio malagmae basilicae  

 malagmae quoque istiusmodi probata est compositio mellis
lib i galbani lib i storacis lib i bidellae lib i piperis
albi lib i hammoniaci pond ii medullae ceruinae lib i
bacarum lauri lib i turis pollinis unc ii seui caprini unc
u

 alia compositio malagmae  

 malagmae quoque medicamentum hac ratione componitur
hammoniaci unc iii cerae lib i nitri floris unc ii resinae
terebintinae pond ii storacis unc iii bacarum lauri unc ui
olei cyprini unc iii olei irini unc iii olei rosei unc iii
olei laurini unc iii adipis anserinae unc u hyssopi unc iu
medullae ceruinae unc ui opopanacis unc ui piperis albi unc
ii galbani unc iii axungiae ueteris lib i aceti acerrimi
heminam turis masculi unc iii

 compositio prima anacollematis  

 apsyrtus compositionem anacollematis eiusmodi prodidit flos
nitri sext i flos siliginis sext i opopanacis unc iii croci
siculi unc ii piperis albi semunc pollinis turis unc iii
oua x cocleas contusas x bulbos xx auellanas xx quae omnia
contusa et permixta si aceto temperes diuulsa coniunges
efficacius tamen est si de locis dolentibus missum sanguinem
ipsius animalis addideris  compositio synchrismae storacis
unc iii hammoniaci unc ii medullae ceruinae unc ii turis
pollinem unc iii oleum laurinum unc ii olei glaucini unc
iii olei cyprini unc iii seui taurini unc iii resinae
terebintinae unc iu adipis ursinae unc iii adipis leoninae
unc iii propoleos unc iii olei ueteris unc ui axungiae
ueteris lib i olei sabinensis lib i s opopanacis unc iii
galbani unc iii haec ad carbones lentis uaporibus decoquuntur
et unctionem saluberrimam praestant

 compositio alia malagmae crudae  

 compositio malagmae crudae talis est cerae punicae selib
hammoniaci selib bidellae unc iii storacis unc ii sagapeni
unc iu turis pollinis unc ui olei ueteris unc iu propoleos
unc ii medullae ceruinae unc ui seui taurini unc ii resinae
frixae unc ii adipis ursini unc ii adipis leonini unc ii
opopanacis unc ii bacarum lauri unc ii olei cyprini unc ii
gentianae unc ii resinae colophoniae unc ui galbani unc ui
resinae terebintinae unc ui  item compositio malagmae
coctilis cerae lib i hammoniaci lib i storacis unc ui
sagapeni unc iii turis pollinis unc iu medullae ceruinae unc
iu opii hispani unc ii propoleos unc iu seui caprini unc
ui adipis ursini unc iii opopanacis unc ii olei cyprini unc
iii galbani unc ui picis brittiae unc iii resinae
terebintinae unc iii resinae frixae unc iu aceti acerrimi unc
iu olei lentiscini unc ui olei irini unc iu

 compositio malagmae ad uligines  

 compositio malagmae ad uligines salis afri lib i bulbi
lib i sulfuris lib i misy lib ii olei lib i his coctis
diligenter uteris

 compositio malagmae ad neruos  

 compositio malagmae ad neruos sulfuris uiui aluminis
resinae picis brittiae ana lib i cerae pond ii medullae
ceruinae lib i haec omnia pariter diu agitas aut uerberas

 compositio traumatici  

 compositio traumatici gallae unc iu aeris usti unc iii
corticis mali punici unc iii misy unc iu uini unc i aceti
unc iii in olla noua excoquis et uteris

 compositio collyriorum  

 collyriorum quoque confectiones apsyrti pelagonii chironisque
subiecimus ad album enim de oculis abstergendum apsyrtus tradit
nitrum lib i nuces auellanas purgatas comburi deberi donec
redigantur in cinerem et in mortario deteri addique eo mannae
turis idem pondus quae diutissime trita et creta melle optimo
adiecto comprehenduntur et sic inungatur animal  idem
apsyrtus eiusmodi collyrium laudat piperis albi grana uiii
mellis attici unc ii croci unc ii sepiae marinae testa
diligentissime trita unc ii balsami unc i  pelagonius tale
collyrium monstrat oleum sal butyrum resinam cerussam
opobalsamum addito melle pariter deteri atque componi et alternis
diebus induci usque ad sanitatem  nardinum quoque collyrium
hac ratione composuit uiolae unc i spicae nardi semunc
casiae semunc murrae unc iii croci unc iii olei cyprini
unc ui piperis albi unc ii cummi unc iii  item alia
compositio collyrii opobalsami unc i croci unc i murrae unc
i salis hispani unc i lepidis unc i ossis sepiae unc i
cadmiae unc ii afronitri unc i mellis attici lib i 
chiron etiam uetera glaucomata eiusmodi collyrii indicat
confectione purgari cornu bubalum extremum ubi solidum est
combures ac deteres turis quoque masculi puluerem iunges
stercoris quoque humani combusti et salis hammoniaci paris
mensurae puluerem facies murram piper longum ossa sepiae flos
aeruginis uetus uinum crocum rutam pariter detrita commisces
addito optimo melle quod sufficit et inunges  aliud quoque
collyrium simile composuit ossa sepiae marinae crocum murram
troglitem salis hammoniaci stercus crocodili haec omnia
pariter diutissime teruntur et bene trita cernuntur additoque
optimo melle inunctionibus utilitatem animalibus praestat

 licet aut parua aut prope nulla de his quae diuersi auctores
rettulerunt praeterisse doceam tamen quaecunque uidentur proba
conscripsimus  uerum ne longior liber confusionem magis
legentibus quam instructionem uideretur afferre modum plenum
credimus faciendum illud iterum iterumque commonentes ut
diligenti cura passionum occurratur exordiis nam etiam
incurabiles ualetudines si praeuentae fuerint medendi arte
uincuntur inueteratae causae quae etiam facile curari solent
saepe non possunt

 alia quaedam medicamentorum genera  

 cephalicum quod facit ad omnia uulnera difficilia
claudenda et supplenda herbae panacis radices tus masculum
murram pollinem erui rosae folia arida bene trita et cribrata
hic puluis confectus difficilia uulnera claudit ac curat nunc
etiam si melle decocto et huic medicamento mixto collyrium facias
et altis sub uulneribus fistulae subicias citius supplere et
sanare cogit  medicamentum consuetum in usu cotidiano
necessarium propter compendium et moras ita facies aeruginem
chalcitem aeris florem aes ustum haec bene trita et cribrata
aequo pondere catastalticum faciunt quod carnem supercrescentem
comedendo fouet hoc idem cum aceto et melle decoctum ad mellis
crassitudinem facies medicamentum quod facit ad omnia uulnera et
cancros elimpidanda et ossa scabrosa  chlora
medicamentum quod facit ad omnia uulnera complete limpidanda uel
sine difficultate claudenda ceram punicam resinam
terebintinam medullam ceruinam aeruginem oleum ita conficies
quantum sufficit  tetrapharmacum quod facit ad omnia
uulnera elimpidanda et uelocius curanda adipem taurinam ceram
picem oleum igitur medicamentum quod supra dixi catuloticum
est  licium quod facit ad omnia uulnera sordida et
cancrosa amurcam salem acetum his mixtis quantum uolueris ad
crassitudinem mellis uteris  ossuculare medicamentum
quod facit ad omnia ossucula et clauum quo loco factum si
deiciendum uolueris picem liquidam axungiam ueterem aeruginem
bene tritam et admixtam colas bene coctum post decoctionem
suprascripta purgat uulnera diligenter  stypticum quod
facit ad omnia uulnera humecta et fungos exsiccandos alumen
scissum gallas minores cortices mali granati subcorticem de
ipsa arbore haec omnia trita puluis ipsius uulneribus
exsiccandis ualde prodest  medicamentum quod facit ad
omnia uulnera claudenda absinthium sinopidem lepidam haec
tria bene commixta faciunt medicamentum siccum quod ad omnia
uulnera prodest  anapleroticum medicamentum quod facit
ad omnia caua supplenda pollinem turis pollinem erui lepidam
haec bene trita medicamentum faciunt ad supplenda uel elimpidanda
uulnera  ad oculorum rupturas et tuniculas seruandas
prodest si fel caprinum lacti caprino misceatur et sic penna
nigra oculis inungatur ad oculorum album siue glaucomam sic
facies uini sext iu gari floris sext i mellis unc iu
pariter decoquis et uteris oculare ad recentem percussum
croci murrae turis masculi gummi medullae ueruecinae ari
gallici suci mellis cardami binas uncias  synchrisma
cerae rufae pond ii axungiae pond iu opopanacis unc ii olei
ueteris pond ii galbani unc iii murrae pond iu hammoniaci
pond iii olei cyprini pond iu medullae ceruinae pond ii
hyssopi pond ii storacis pond iu olei lentiscini pond iu
 synchrisma ad alia genera galbani pond ii opopanacis
pond i cerae pond iu medullae ceruinae pond iii turis
masculi pond ii piperis albi pond i resinae terebintinae
pond iii storacis pond i adipis anserinae pond s euphorbii
unc ui adipis leoninae mellis castorei lib sing olei
murrae lib ii olei lentiscini pond ii olei syriaei lib ii
olei ueteris lib ii olei melini pond ii olei storacis pond
ii opii pond iii  liparam sic facies spumae argenti
pond i cerussae unc ii uini sext iii olei pond i et sem
omnia conficies et sic uteris  liparam alio genere sic
facies spumam argenti cerussam tus masculum acetum album
oleum haec omnia in unum conteres et cum uino melicrato admisces
et sic uteris  traumaticum sic facies chalcitidis
pond i misy pond i s aeruginis unc i stercoris columbini
pond i adarces unc iii et scrup iii decoquis una et sic
uteris item alio genere ad flegmonas tollendas sinapis
alexandrini unc ui fici afrae unc iii axungiae ueteris unc
ui aceti scrup iii  item traumaticum alio genere ad
uerrucas tollendas floris calcis unc ii nitri unc ii lasaris
unc iii aceti heminam item alio genere ad suffraginosos
aeruginis aluminis ana pond u herbae sideritis i ferrariae
pond i aceti acri sext i  ad flegmonas discutiendas
radicis filicis erui axungiae aceti acris linis in linteo et
sic uteris  causticum ad neruos crassos uel quaecunque
in notitia sunt galbani opopanacis medullae ceruinae resinae
terebintinae hammoniaci propoleos uiolae turis pollinis ana
pond ii resinae frixae pond u bituminis pond iii picis
durae pond u resinae pituinae pond u cerae pond u olei
cyprini pond iii  incomii pond ii storacis pond ii uisci
pond ii  causticum ad neruorum dolores galbani
storacis uiolae propoleos resinae ana pond i colophoniae
unc ui resinae terebintinae pond ui opopanacis pond i turis
pollinis hyssopi hammoniaci bacae lauri ana pond i picis
brittiae pond i sem uini aminei pond i sem resinae pituinae
pond i haec omnia in uno caccabo coques in linteolo induces
calida  malagmam cocticam sic facies cerae albae
galbani ana unc i resinae terebintinae pond ii adipis
taurinae pond iii hyssopi pond ii bidellae pond i sem iris
illyricae pond ii adipis anserinae pond i haec omnia
decoquis et uteris  malagma ad neruorum dolorem cerae
unc ui adipis ceruinae unc iii galbani piperis hammoniaci
resinae terebintinae ana unc iii tracanthi unc u singula
contundis permisces et uteris  malagma ad neruos
uexatos mentae galbani rubricae storacis uiolae ana pond
ui similaginis pond iu haec omnia cum similagine et uino
decoques in caccabo et liquida facies deinde similaginem et
uinum in unum permiscebis inlinis in linteolo et alligabis
feruentia  malagma ad tumores sic facies cerae unc ui
adipis ceruinae unc iii galbani unc iii uiolae piperis albi
ana unc iii hammoniaci unc i resinae terebintinae unc iii
storacis unc iii gentianae unc i singula contundis postea
permisces in uino et sic uteris  emplastrum cerae
uiridis pond i s olei cyprini unc ix olei myrtini unc ii
adipis anserinae unc ii turis pollinis unc ii haec omnia in
caccabum mittis coquis et linteolis inlinis  cerotum ad
ulcera et strumas mentae pond ii cerae rufae pond x olei
myrtini pond ui olei ueteris pond uiii aluminis pond ix
olei cyprini pond x calcis pond u  fomentum ad
tumores siue ad duritiam quamlibet sic facies hebiscum ex uino
decoctum conteris cum axungia et sic uteris si minus herbam
sabinam conteris et ex rosaceo concoquis et sic uteris ad
sanitatem  compositio ad colicos asari pontici
petroselini feniculi ana unc i piperis nigri unc ii marrubii
mas unc i abrotani unc s mellis optimi pond ii coques et
despumabis et haec omnia contundes et cernes et sic in melle
commiscebis inde figuram facies nucis abellanae et ex aqua
dabis bibere congium i item diebus quibus eo morbo tenetur
feniculi seminis cum uino coclearia iii aut iu fricabis in
mortario adicies uini cibarii sext i mittes in ampullam aut
cornu et dabis ut bibat et cum sagis bene munies 
malagma ad neruos claudos seui hircini lib i molybdaenae
selib resinae lib i aeruginis selib  compositio ad
genua aceti hemina salis pusillum aeris usti selib
sinopidis quod satis est  potio hiemalis croci costi
petroselini macedonici murrae turis masculi tracanthi cumini
alexandrini mannae croci piperis uncias singulas uini et olei
quod sufficit oua haec omnia permisces et dabis cum suco
ptisanae cui immittis palmas xxu bulbos xxu hyssopi fascem
caprinos adipes catulum breuem uiuum quem cum madefactum
uideris mittis tunc omnia exsiccabis et adicies olei quod
sufficit tunc illa omnia permisces et potionabis  potio
aestiualis tracanthi croci abrotani cardamomi glaucii
petroselini macedonici binas uncias gingiberis unc i haec
temperas et cum dare coeperis mittis cotidie heminas singulas
singulis iumentis addes porri sectiui porclacae quod sufficit
sil gallici tus apium olei afri heminam temperabis et uteris

