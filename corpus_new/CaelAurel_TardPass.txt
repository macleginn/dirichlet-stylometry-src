

 praefatio  

praescriptis celerum passionum libris tardarum placet
curationes ordinare quae solo superpositionis tempore sunt
superioribus similes in lenimento uero uaria recorporatione
formantur et peritis medicinae claram aeternamque gloriam
quaerunt celeres enim uel acutae passiones etiam sponte
soluuntur et nunc fortuna nunc natura fauente quo fit ut
ignari homines elati saepe medicos fugiant cum hos prouentus
incantationibus uanis ac ligamentis ascribant aut fortunae cum
quoties repentino nuntio laeti aut territi aegrotantes mutatione
quadam corporis morbos excludunt uel ea per intemperantiam
gerunt quae ratione occulta sibi profutura nescientes duce
desperatione committunt in utrumque enim faciles celeres
passiones accipimus pelluntur enim aut fluore sudoris aut
sanguinis per nares aut uentris

chroniae autem uel tardae passionis morbi qui iam praeiudicio
quodam corpora possederint solius medici peritiam poscunt cum
neque natura neque fortuna soluantur podagram denique uel
phthisin aut elephantiasin uel similes tarditate passiones
resolui nulli sectarum principes meminerunt sicut saepe febres
acutae soluuntur hinc denique graeci asclepium nomen sumpsisse
dixerunt quod dura curando primus superauerit uitia

scribentium igitur medicinam nullus ante themisonem tardarum
passionum curationes principaliter ordinauit alii uero has
omnino tacuerunt tanquam impossibiles iudicantes uel incurabilium
passionum alii aliptarum officio transmittendas crediderunt
alii disperse atque de aliis passionibus scribentes ut podagra
sanguinis fluore hydropismo paralysi alopecia uel quartanis
typis ut erasistratus et asclepiades themison autem tardarum
passionum iii libros scripsit item thessalus secundo libro
regulari earum curationem ordinauit dehinc soranus plenissime
cunctarum diligentiam tradidit atque speciale corpus scripturae
formauit de passione capitis initia sumens quod nos quoque
faciendum assumimus

 liber primus  

 cui haec insunt  

i de capitis passione quam graeci cephalaean uocant

ii de scotomaticis

iii de incubone

iu de epilepsia

u de furore siue insania quam graeci manian uocant

ui de melancholia

 de capitis passione quam graeci cephalaean nominant  

a parte corporis quae patitur passio nomen accepit nam
cephalen graeci caput uocauerunt
generatur autem saepius perfrictione aut frigiditate aut e
contrario solis exustione aut continuatione uigiliarum sed
uehementius feminas tenet ob diligentiam capillorum
sequitur in passione constitutos dolor uehemens capitis totius
aut dimidii quem consueto nomine hemicraniam uocant uel certe
temporum quem dolorem crotaphon appellant occupat etiam
oculorum radices et occipitium atque colla tendens usque ad
spinae partes ut cum sedere aegrotantes uoluerint uertigine
afficiantur atque oculorum caligine cum nausea et fellis uomitu
ac si passio uehementescere coeperit rubri atque prominentes
oculi fiunt deiectis et conclusis palpebris euitantes lumen cum
lacrimarum fluore cibi etiam iugi fastidio et obtusione uisus
aurium tinnitu et difficili auditu sequentur etiam uigiliae
iuges aut frequentes dentium dolor et accessionis initio
sanguinis e naribus paruissimus guttarum fluor nihil releuans
erit igitur locandus aegrotans si totum caput doluerit supinus
si autem ex parte ea parte quae patitur mitigatur enim
quodam blandimento straminum pars in dolore constituta peiorante
passione sequitur uultus deprauatio pulsus obscuritas et omnes
sensus obtusione afficiuntur
hac passione alii celeriter atque cum febribus quem dolorem
proprio nomine sectarum principes capitis uocauerunt alii tarde
atque sine febribus per interualla temporum admoniti solo dolore
capitis oppressi quam passionem ueteres cephalaean uocauerunt
pati autem aliqui membranam cerebri dixerunt alii eam quae
testam circumtegit alii omnem cutem capitis alii temporum atque
buccarum musculos quos siagonas appellant nos uero
aliquando istorum aliqua secundum quod se sensus doloris
extendit aliquando omnia  secundum quod augmenta uel
accessiones passionis ordinate se ingerunt similiter etiam sicut
dimissiones atque lenimenta conuariant et nunc longiora sed
puras nunc angusta sed sordidas accidentium malorum
reliquias in accessionem reliquerint item secundum
superpositionis tempore accessiones item secundum quod nunc
diurnas nunc intercapedinatas interpositis diebus uno uel
duobus sicut quos typicos aut periodicos appellamus aut
hemitritaicos pro responsione temporum habuerint uariantes
igitur de dolore capitis in acutis febribus accidenti prius de
febribus scribentes memorauimus de illo uero qui sine
febribus atque tardus et suae passionis est nunc dicemus
cum itaque adhuc paruus fuerit sensus oportet aegrotantem iacere
loco mediocriter frigido atque obscuro paulo leuatius capite
collocato adhibito silentio atque corporis et animi requie cum
abstinentia cibi usque ad primam diatritum adhibenda etiam
articulorum leuis fricatio cum capitis fomento ex oleo frigido
atque uiridi uel suco quolibet admixto qui sine repercussu
ualeat astringere ut polygoni arnoglossae herbarum aut intybi
aut portulacae aut rubi quem graeci batum appellant aut
anulorum uitis quos helicas uocant uel uuae lupinae aut
anagallidis uel sideritis herbae aut murtae hinc etiam
cataplasmata adhibenda ex horum singulis aut admixta pulenta uel
compositum ex multis eius uirtutis medicamen fronti apponendum
ut est diaitheon
si uero uehementior fuerit dolor erit locandus aegrotans loco
amplo atque calido mediocriter et neque plurimum lucido ne
nimius splendor officiat apponendae etiam lanae lenes ac tenues
et limpidae iisdem partibus cum iugi fomento ex oleo dulci atque
calido ac si coegerit dolor ptygmata erunt uicissim lanae
aeque mollia apponenda ex oleo calido expressa temporum uel
buccarum musculis immota tunc etiam uesicae semiplenae ex oleo
calido uel saccelli ex pollinibus calidis conferti manu etiam
calida atque digitis molli tactu loca dolentia contingenda cum
omni silentio ac requie aegrotantis si autem dolor ad dentes
tetenderit mulsum calidum uel oleum damus quod in ore sine ullo
motu contineat nisi quis hoc horrescens in nauseam fuerit
prouocatus
at si uehementius dolor conualuerit et maiora exegerit
adiutoria permittentibus uiribus in ipsa diatrito uel ante ipsam
sanguis erit detrahendus phlebotomia scilicet sed totum caput
dolentibus ex eo brachio quod facilius fuerit detractio
facienda at si altera pars capitis doluerit ex eius contraria
detractionem faciemus quo longius adiutorii commotio a parte
patienti remota uideatur tunc os colluere permittimus et aquae
calidae potum damus in ipsa uero diatriton unctionem adhibemus
ex oleo dulci atque calido tunc faciemus foueri faciem ex aqua
scilicet calida dehinc potum atque cibum damus ut est panis
aquae calidae elutione purgatus quo difficultate deposita
politus fiat uel certe alica similiter facta aut cum mulsa
mediocriter cocta aut ex pane pulticula confecta quam toryneton
graeci uocant cum paruissimo anetho aqua sale et melle item
oua sorbilia quae quidem cibatio erit alternis diebus adhibenda
donec dolores declinent
at si passio durauerit erit tondendus aeger usque ad cutem hinc
etiam patientes partes leuantur cum ex alto reflatio quaedam
uiarum nuditate permittitur et localibus interea adiutoriis
praeparantur tunc nouacula radendum caput atque
cataplasmatibus et leui cucurbita in accessione cum
scarificatione autem in dimissione releuandum ex illis scilicet
partibus quae plus patiuntur uel fortiore dolore uexantur atque
ita sanguisugae apponendae quas hirudines appellamus et magis
si locorum inaequalitas cucurbitae non fuerit capax quo
inhaerere minime possit tunc uaporationes spongiarum ex aqua
calida expressarum adhibendae uel calida et oleo aut decoctione
hibisci quam althaean uocant ac si uenter non fecerit officium
plurimis diebus tunc calidae et oleo rutae admixto melle erit
iniciendus aegrotans sic enim et intestinorum fotus fiet et
stercorum detractione caput releuatur quorum motu ac
exspirationis ascensu amplius grauabatur quapropter etiam
pridem si officium uenter non agnouerat oportuit adhibere
clysterem priusquam cucurbitae usus accesserit dehinc
cataplasmatum genus nunc laxatiuum conuenit ut est ex lini et
foenigraeci seminibus atque polline ex aqua et oleo admixto melle
concocto uel ex panico diligenter emollito
declinante passione cerotariis atque malagmatis simplicibus
utendum ut est diachylon tunc cibus uarius dandus
praedictae simplicitati uicinus ut est cerebrum porcinum uel
haedinum pisces teneri turdi columbarum pulli uel domesticarum
gallinarum olera quoque cucurbitae maluae betae nunc ex aqua
cum oleo atque garo curata nunc concisa atque trita et non
curiose condita magis enim ex his facilis uenter efficitur quod
saepe etiam sanitatis tempore omnibus profuit quibus unius diei
uentris dilatio caput impleuit ante cibum praeterea erit
adhibenda gestatio portatoria scilicet sella sine uehementi
motu quo partes uehementer patientes releuentur tunc etiam
deambulatione utendum et post perunctionem capiti adhibendus
fotus cum totum corpus supradicto motu laxatum spiramentis
facilibus agitatum sit sic etenim densa laxantur et retenta
tenuantur
dehinc cum declinatio firmior esse coeperit lauacrum adhibendum
tunc in alia diatrito quiddam uini aquati offerendum ita cum
capitis pausauerit dolor longo tempore horae solitarum
accessionum erunt euitandae atque e memoria eiciendae quibusdam
etiam temporibus in requie seruemus aegrotos declinandum
etiam omne quod potest accessionem in commemorationem reducere
ut est adustio indigestio uenus meracus potus uel plurima
masticatio durioris cibi aut curiose conditi necnon etiam
uapores uehementes atque ignea lauacra exclamatio uehemens
iracundia uel uenter nimis adstrictus et magis post cibum aut
spiritus retentio et eius ad ilia descensus sic enim oppressio
quaedam omne caput extendit
dein tardante passione et nunc superpositionibus exasperata nunc
lenimentis leuigata oportet in superpositione temporis
animaduersionem habere his denique quae supra scripsimus uti
etenim quae mitigant celeres uel acutas passiones ea
tardarum superpositioni non conueniunt in lenimento uero paulo
audacius resumendi sunt aegrotantes et non ut nuper timoris
adiuncta cautione tempore quo superpositionis asperitas
declinabat adhibenda igitur uectatio pro uiribus aegrotantis
fertorio uel sella procurata ac si purius occurrerit lenimentum
et neque aeger fuerit uiribus praeuexatus tum hominum manibus
aut animalium actu uehiculum adhibemus aequali uidelicet motu
sed praetecto atque aequabili lucido et mediocriter calido loco
ac si temperata et sine flatu aeris fuerit qualitas tunc
etiam sub caelo erit adhibenda gestatio sed necessario longitudo
loci curanda ne frequenti reuersione uehiculi circulatus
gressus uertiginem ingerat aegrotanti tunc etiam deambulatio
adhibenda sed primo tarda dehinc medio tempore fortior atque
paulo erectior extentis cruribus
his uero quibus caput fuerit plurimum releuatum etiam lectio
ante deambulationem erit adhibenda si studiosi fuerint
aegrotantes sed leui exercenda uoce tunc exercitium atque
unctio quae aequaliter corpus moueant atque curemus ut
uestitos faciamus currere nudos uero cum defricatione perungi
tunc manus suo motu exercere uel certe luctationem iugem
facere adhibito doctore cuius praeceptis pareat prohibitis sane
his rebus quae implere atque commouere caput ualent ut sunt
ea quae cum obiectione plurima corporis fieri iubentur necnon
etiam circulatus ductus atque retrogressus cum saltibus tunc ora
lauanda atque articuli fouendi uel lauacrum per interualla
dierum adhibendum
deposita autem corporis turbatione erit aqua praepotandus
aegrotus tunc cibum sumere suci facilioris id est mediae
materiae quam mesen hylen uocant graeci dandum etiam uinum
tenue paruum sed eo tempore quo cibamus adhibenda quoque animi
laxatio quam diachysin uocant quae fiet aut ludicris rebus aut
ioculari facetia quae singula artis moderatione adhibita
cyclorum ductu augeri atque minui debent praedatio initio cui
perfectio consummata respondeat
est autem resumptiui cycli ordinatio formanda hoc modo prima die
paruo cibo atque aqua nutritus aegrotans uel si ferre ualuerit
ab omni nutrimento abstentus alia die leui motu erit exercendus
atque oleo perungendus tunc et cibo nutriendus id est
mediam accipiat panis partem solitae quantitatis quam facile
percipere atque digerere solebat sed panem dabimus limpidum
fermentatum pulmentum autem oua uel olerum betas aut cucurbitas
uel maluas aut lapathos aut bulbos uel pisces teneros ut sunt
scari aselli iulidae et auiculas ut sunt turdi ficedulae
uel cerebrum porcinum aut haedinum in hac perseuerantes
qualitate atque quantitate duobus uel tribus diebus iuxta uirium
possibilitatem quo neque parua dando debilitentur neque
adiectionibus perturbati opprimantur
tunc detracti panis partem tertiam adicientes pulmentum damus
turdorum ficedularum aut ex pullis columbarum uel gallinarum
tunc rursum post tres uel quattuor dies aliam tertiam partem
panis adiciemus et agrestia dabimus pulmenta ut leporis aut
capreae atque ita aequali numero dierum peracto ultimam partem
panis addemus pulmentum dabimus porcinum tenerum ex aqua uel non
curiose conditum ex anetho et sale
praeterea simili modo erit etiam uini facienda partitio atque per
singulas pulmentorum mutationes adiectio ac si plus aegrotans
bibere quam damus uoluerit aquam sumat simili modo etiam
gestatio atque exercitium siue motus erit augendus aut minuendus
ad comparationem quantitatis ciborum
perfecto resumptiuo cyclo erit metasyncriticus adhibendus primo
ex parte dehinc perfectus est enim passio facilis in motum
et natura caput iniuriis aptissimum siquidem non facile rerum
repentinas perferat mutationes prima igitur die erit cibo
abstinendus aegrotans tunc alia die parua adhibita gestatione
atque unctione corporis uel si passio permiserit lauacro rursum
panis dabimus dimidiam partem solitae quantitatis quam ante
initium curae facile accipere atque perferre solebat
pulmentum dabimus salsum assum uel coctum dabimus etiam
cappares sinapi madidatas atque oliuas ex uiridi nouitate messas
quas colymbadas uocant praecauentes ea quae facile caput
implent atque grauant ut est porrum allium caepe potum
dabimus uinum et si perferre ualuerit aeger in iisdem duobus
uel tribus perseuerabimus diebus sin minus secunda die
salsamentis admiscemus cerebrum uel piscem tunc sequenti die
panis detracti partem tertiam addemus pulmentum damus olus
cerebrum piscem tenerum hoc tribus uel quattuor seruantes
diebus tunc rursum aliam tertiam partem panis addentes
transimus ex mediae qualitatis materia ad uolantum qualitatem
atque in eadem simili dierum numero perseuerantes ultimam partem
panis addemus pulmentum dabimus porcinae carnis sed si multas
mutationes facere uoluerimus in quattuor partes medietatem panis
diuidimus ut singulas singulis mutationum pulmentis adiciamus
hoc est unam mediae qualitatis materiae applicantes aliam
uolantum aliam agrestium aliam porcinae carnis
sed ne quid odiosum e qualitate multorum dierum fiat aegrotanti
hoc est pulmentorum similis oblatio erit in communi qualitate
specierum diuersitas uarianda ut quibus diebus salsum damus
graeci drimyphagian appellant eiusdem speciem uariemus nunc
exempli causa dantes piscem nunc sardam nunc cordulam atque
ita in usum mediae materiae quam mesen hylen appellant nunc
turdos nunc ficedulas siue quas miliacas uocant nunc columbarum
pullos ac gallinarum hoc denique etiam in aliis qualitatibus
pulmentorum siue materiarum erit seruandum ut eiusdem uirtutis
pulmenta specierum mutatione uarientur erit praeterea pomorum
quiddam adiungendum quod inflare non ualeat sed tempore quo
porcina utemur erunt etiam olera offerenda solum seruandum ne
modum quantitatis excedamus siue qualitatem rerum datarum
augetur enim oblatio non solum si plurima fuerint diuersarum
specierum sed etiam si plus nutrire ualuerint in omni igitur
mutatione hoc est transitu ex qualitate ad qualitatem prirna
die oportet curandum aquam bibere adhibita perunctione in
aliis uero diebus etiam uinum accipere et lauacro corpus
recurare sed non omnibus necessario diebus siquidem facile
caput iugi lauatione ad passionis uestigia reuocetur similiter
autem oportet etiam motus corporis augeri atque minui
tunc isto cyclo perfecto erit alius adhibendus solo ex uomitu
detracta drimyphagia in quo oportet prima die paruo cibo et
aquae potu aegrotantem reseruare tunc alia die leui
deambulatione motum uomitum exagitari ex radicibus raphani uel
his similibus speciebus si loci aut temporis causa defecerit
copia oportet igitur radicis cortices in frusta minui paruissima
ad librae pondus quod excedere fas non est tunc infuso mulso
ex aceto confecto simplici uel scillino hauriendum atque
mandendum dare aegrotanti sed paulo prius quam cibum libero
tempore accipere solet ut neque supinus adhuc stomachus hoc est
cibi appetitu non admonitus sine ulla commotione reuomat
neque rursum appetentia soliti temporis excitus digestioni
inuitet accepta tunc tenuiter masticans iugiter ex illo mulso ex
aceto confecto sorbens transuoret atque cum omnem modum
sumpserit leui deambulans motu requiescat donec ructante
stomacho e retento spiritu mordicatione quadam siue feruoris
sensu sentiat altiora pulsari quod quidem interposita hora
occurrere probamus tunc aquae tepidae sumens cyathos duos ne
plurimo potu acrimoniam radicis obtundat immissis digitis
uomitum prouocet atque cum omnia reddiderit accepta aquam
superbibat plurimam ut et stomachum lauet et reliquias feruoris
exstinguat atque ita prouocato uomitu reiecto potu rursum bibat
hoc cum tertio aut quarto fecerit et potum liquore limpido
reddiderit capiti leuis fotus est adhibendus atque ora aqua
calida fouenda tunc leui deambulatione mouendus est ob
tranquillitatem capitis faciendam nisi sit soluendi torporis ex
nocumento uomitus illati causa perungendus hoc est ex
superioribus ad inferiora membratim deductis manibus defricandus
sic enim capitis densitas quae uidebatur illata soluetur cum
inspiratio facilis totum per corpus fuerit effecta tunc epotis
duobus cyathis aquae calidae lecto recollocandus et ab omni cibo
uel potu abstinendus summa cum requie animi atque corporis
dehinc laxata capitis strictura somno dimittendus quoniam
qui priusquam densitas ex adiutorii commotione illata soluta
est in somnum facile deuenerunt non solum stricturae causa
capitis grauationem seruauerunt sed etiam maiorem fecerunt cum
nullo spatio interiecto somnum adiutorio iungentes densitatem
corporis auxerunt
est igitur ut dicimus cibo abstinendus ne sumpta corrumpat ex
corporis remanente torpore post agitationem uomitus atque
feruorem quippe cum saepe manentibus in stomacho squamulis uel
folliculis radicum requie superaddita atque cibo nouo commixto
eius necessario faciant corruptionem ex qua consequenter caput
impletum etiamsi sua passione praeuexatum non fuerit
necessario constrictum grauescit cum ex illa putredine
corruptionis exhalationes ascensu quodam caput obsidunt sicut
enim themison ait est natura caput carnibus pauperum et neruosum
et duris cutibus et capillis obtectum et spiramentis
difficilibus natura tum sensibus quoque uniuersis formatum
insidens corporibus atque accipiens eorum cunctas exhalationes
cum spiritus naturaliter superiora petens ex inferioribus trahit
uapores per arteriam atque stomachum quae sunt corporis ueluti
maiora fumaria dehinc alia die lauacro utemur atque pulmento
mediae qualitatis
tunc post duos uel tres dies ceteras cycli partes adhibemus ac
si radices loci aut temporis causa defuerint adfectandus ordine
supradicto uomitus ex granis sinapis madidati uel ex liquido
sinapi poto aut mulso ex aceto et pipere confecto uel cardamomo
aut erucae semine aut decoctione thymi uel origani aut hyssopi
aut salsamenti cum multis ossibus cum aceto uel mulso ex aceto
tunc profectu cedente atque limpido lenimento perspecto
praeresumpto etiam aegrotanti ingrauescentem perferre nunc
uomitum nunc drimyphagian audemus integrum atque perfectum
cyclum metasyncriticum adhibere ut initium a uomitu sumentes
drimyphagian iungamus ac deinde per ceteras cycli materias
decurramus ordinantes praeterea etiam localia adiutoria quorum
prima sunt adhibenda leuiora et quae longe remotis partibus
admota transmissa patientibus ingerant curationem tunc etiam
uehementiora erit igitur radendum caput nunc pro capillatura
nunc contra capillaturam donec cutis rubore afficiatur ac
deinde in balneo nitri puluere aspergi et confricari paulo
antequam in solium descendat aegrotans tunc etiam paroptesis
adhibenda erit ex carbonibus aequali uapore medentibus
alia etiam die cucurbitae infigendae plurimae cum flamma et
primo dorso atque ceruici uel maioribus neruis quos tenontas
appellant tunc capiti quae quidem capiti erunt magno raptu
detrahendae dehinc dropax adhibendus primo cruribus tunc
thoraci et dorso ex primo ceruicis sphondylo usque ad clunes uel
earum ultimum sphondylum plurimi etenim nerui inferiora quaeque
communi natura complexi iisdem paria faciunt superiora tunc
partium propungentibus pilis capitis atque buccarum uel
temporum musculis quos siagonas appellant collo uel mento
cum subiectis gutturis quae anthereona uocant dropacem
apponemus sed ne ceterae corporis partes nudae interea
perfrigescant erunt a duobus ministris mediocriter unctione
fricandae atque ita cum dropacem detraxerimus totum perungi
corpus oportebit ipso quoque capite manu leuiter pertractato et
lauacro dabimus aegrotantem
his itaque adiutoriis relaxatis atque lentescentibus capitis
partibus uocis quoque exercitium adhibemus quod graeci
anaphonesin uocant tunc frequentius sinapismum ac deinde
ptarmicum utile est plurimum denique prodest post
deambulationem sinapi adhibitum in gargarismum madidatum
priusquam lauacro aeger utatur uel aridum ac masticatum ac
deinde aqua calida sumpta et in ore paulisper retenta uel piper
cum melle non quidem haec humoris siue phlegmatis detrahendi
causa methodus ordinauit sed ut etiam oris interiora
adiutoriorum agitatione capiti beneficium tradant quippe cum
dolor saepe ipsas quoque partes afficit
ista igitur regula consequenter etiam in betae nigrae uel
cyclaminis herbae suco in cochlearis quantitatem reclinato
capite aegrotantis pollicis sinistrae manus impressione inflatis
narium cauernis infuso uti possumus etenim fit mucilenti
humoris excussio qua aegrotans releuetur non ob detractionem
ut supra diximus materiae sed quod adiuncta agitationis
utilitas capiti beneficium tradat est etiam ex localibus
adiutoriis usus acoporum ut sunt ea quae conficiuntur ex
euphorbio uel adarce opobalsamo aphronitro murra uel aliis
similibus uirtute rebus utendum etiam malagmatibus quae ualeant
ex alto causas inductione propria detergere quae graeci
minythica uocauerunt
meminerimus tamen non prius esse ab adiutorio locali ad aliud
transeundum priusquam turbatio corporis fuerit delenita atque
patientes partes aliam recte poscere commotionem adiutoriorum
fuerint uisae quapropter si plurimum uexata corpora
uiderimus sufficere intelligimus uno in cyclo unum locale
adiutorium in his uero quae minus uexata noscuntur uel uiribus
depurgata etiam secundo uti licet singula igitur adiutoria
adhibenda esse meminerimus sequenti die quam mutatio facta
fuerit materiarum hoc est qualitatis pulmentorum in aliam
transitus qualitatem ut ex antecedenti abstinentia ductile atque
aptum corpus adiutoriis fiat specialiter autem erit dropax
adhibendus tempore quo mediae qualitatis utimur materia
paroptesis uero et sinapismus et ptarmicum quod sternutamentum
dicere poterimus tempore quo uolantum utimur pulmentis etenim
neque adhuc corpus post usum salsamenti debile neque rursum
plurimum nutribili qualitate uidetur esse confertum cauenda
etenim uehementer est capitis commotio quae saepe corporis
plenitudine fit quippe cum sanos homines plerumque uinolentia
uel indigestione confusos capitis motu uexatos in catarrhum
atque coryzam uenire uideamus solo igitur tempore quo
drimyphagia utemur omne erit locale adiutorium prohibendum uel
si quisquam omni ex parte fuerit uiribus plenus leue quiddam
addiderit sufficiens quippe cum drimyphagiae uehementia
atque recorporatio altiorum eo tempore totum paene habitum mutare
uideatur et sit timoris ita corpus adiutoriis exercere ut eodem
tempore superficies cum altioribus agitetur utendum etiam
fomentis siue uehementioribus illisionibus aquarum quas graeci
cataclysmos appellant et primo calidarum deinde frigidarum
ordinandae etiam mutationes earum ad usus naturalium aquarum
scilicet earum quae non odore percutiant natationes uero sub
diuo fieri reprobamus ceteris enim corporis partibus aqua
complexis solum supernatans remanet caput quod necessario
perfrigescens inaequalitatem corporis facit
at si minus cedere passionem uiderimus post frequentiam
eiusdem iterataque curatione et fortificato corpore aegrotantis
querimonia permanserit hellebori usus adhibendus sed primo ex
eius insertatione radicibus penetratis uel mulso ex aceto
confecto infusis dehinc etiam coctis utendum est atque diuersis
ciborum pulmentis quod quidem latius tertio responsionum libro
iamdudum docuimus uehementi enim motu corpus apertum despuit ut
ita dixerim passionis carnem qua depulsa naturalis atque noua
succedit dehinc si etiam his gestis passio permanens erit
secundo uel tertio utendum helleboro sed praeresumptis uiribus
ex corporis refectione

tunc etiam naturalibus aquis utendum uel siccis
uaporationibus et longa per maria nauigatione etenim fluminales
uel portuosae atque stagni nauigationes incongruae iudicantur
nam humectantes caput infrigidant exhalatione terrena
maritimae uero latenter atque sensim corpus aperiunt et salsae
proprietatis causa corpus adurunt atque eius habitum quadam
mutatione reficiunt affectandus etiam in aeres teneros atque
aquilonios transitus uel contrarios his qui passionem asperare
ualent adhibenda praeterea animi laxatio et magis post cibum
omnis enim mentis intentio caput implet
haec est secundum methodicos ordinata curatio plurimi autem
diuersarum sectarum principes fomenta probauerunt ex oleo rosaceo
atque aceto et ruta et herpyllo peucedano castoreo silphio
atque semine herbae quam agnon appellant samsuco hederarum
coma ex quibus in accessione caput impletum augmentis asperrimis
agitatum atque grauatum totius passionis duplicat motum est
enim supradictarum materiarum repercussibilis usus et eo
adhibitus tempore quo mitigatio conuenire perspicitur utuntur
etiam purgatiuis medicaminibus quae cathartica uocauerunt hoc
est uentrem deducentibus ex quibus stomachus inficitur et omnis
neruositas uitiatur item arteriotomiam probant et usturam
ex cauteriis serratis duorum digitorum spatio super ipsas uenulas
effectam tunc longo tempore uulneratione seruata ferri materia
purulenta reuocata ex alto ad superficiem passionem releuare
promittunt quod nos in accessione noxium atque exitiale
iudicamus ob uehementiam motus in lenimento uero inutile atque
adiutoriorum medelae contrarium siquidem prohibeat eorum
beneficia penetrare non enim fricationes uel cucurbitae uel
dropaces aut sinapismi aut ptarmica aut cataclysmi quos nos
aquarum illisiones appellamus uulneratis locis adhiberi aut
perferri aptissime possunt utuntur etiam frigido lauacro
quod graeci psychrolusian appellant quod necessario neruos
indurare ac congelare consueuit ob densationem cutis ac totius
corporis utuntur etiam locali uenarum diuisura ex qua patientes
partes implentur dant quoque mastichen masticandam ex quo in
passione constituta densantur constrictiuae uirtutis causa
item themison primo libro tardarum passionum quas chronias
uocant phlebotomat atque constrictiuis fomentis utitur ad
laxamentum phlebotomiae frustratus errore sequenti ex fomentis
incongruis item imminente augmento duas praecauens horas
unctiones adhibet acerrimas et durissimam fricationem atque
constrictionem articulorum tunc sinapismum adhibet ultimis
membrorum partibus siue summitatibus articulorum ob auertendam
materiam plurimas etiam fronti sanguisugas apponit atque humeris
et temporibus capitis quod est contra sectae rigorem
affectandam igitur corporis laxationem non auersionem materiae
eius dicimus quippe cum non concurrat neque conueniat quod
faciendum putat ut eodem tempore articulorum constrictione et
sanguisugarum appositione utamur praeseruatis horis duabus
antequam passionis implicent augmenta cum illo tempore sit
requies adhibenda et saepe contingat ut praeueniens corpori
occupato querela accessionem denuntians ipsum quoque tempus quod
elegisse uidetur turbare noscatur sitque nocens appositio
sanguisugarum ex quibus perfricatio atque commotio uel ex earum
morsibus amentia aut si aliquo sanguinem detrahunt grauis
aegros uexatio consequitur probat etiam apponenda malagmata
dolori contraria quae anodyna uocantur uel castoreum aut rutam
aut sphondylion herbam cum cerotario ex oleo rosaceo atque pice
liquida confecto ex iisdem iugiter iubet odorem capere
aegrotantem omnifariam caput implens atque ita si dolores
inquit mitigati non fuerint ex calidis rebus frigidae spongiae
apponendae ad empiricorum consilia deuolutus qui ex contrariis
ad contraria transeundum causis resistentibus probauerunt utitur
etiam scaroticis hoc est quae cutem extendere uel corrumpere
ualeant et cessante accessione imperat fricationem adhiberi
atque fomenta quorum item usus non declinantis est accessionis
sed in toto recedentis denique peccatis indulgendum methodicorum
princeps soranus dignissime iudicauit adhuc enim inquit
themison asclepiadis erroribus et rudimento temporis methodici
fallebantur
 de scotomaticis  

scotomatica passio ab accidenti nomen sumpsit quod
repentinas oculis ingerat tenebras afficit frequenter uacuos
homines hoc est sine aliquo exercitio uitam ducentes et
uinolentos uel consuetos uentrem purgare medicaminibus potis et
ab eorum usu repente desistentes item haemorrhoidis longo
tempore affectos et post earum amputationem nulla recorporatione
curatos uehementescit autem haec passio hieme uel uerni temporis
initio praeterea saepe futuram denuntiat epilepsiam ueteres
denique paruam epilepsiam uocauerunt nam in passione constitutos
repentina uisus tenebratio atque nebula cum capitis uertigine
consequitur ut omnia secum moueri existiment item ante
oculos quosdam sentiunt marmorum maculis similes tractus quos
marmarygas graeci uocauerunt cum tamen conuersis oculis omni ex
parte non deserant uisum item capitis atque oculorum grauatio et
sedere uolentibus timor siquidem secum omnia putent impelli uel
cadere aurium tinnitus superiorum corporis sudor aut
repentinus casus cum celerrima surrectione asperatur praeterea
passio si ex alto aspexerint aegrotantes uel meatum fluminis aut
rotae uertiginem figuli item si proni quicquam gesserint uel
maiorem uocem auribus acceperint
discernitur ab epilepsia haec passio siquidem neque sensibus
priuat aegrotantes neque spasmo id est diuerso raptu afficit
item a capitis passione quam cephalaean uocant discernitur
quod dolorem non faciat separare autem ab ista passione
uertiginem siue obscuritatem necessarium non est siquidem ex his
ueluti partibus scotomatica passio confecta esse uideatur est
denique istius passionis affectio saluti innoxia hoc est sine
ullo periculo nisi quis mare tenus aut ex alto cadens ratione
casus potius quam passionis uiolentia perire uideatur curationem
uero eandem adhiberi conuenit quae nuper passioni capitis est
ordinata non solum generali sed etiam speciali ratione
 de incubone  

incubonem aliqui ab hominis forma uel similitudine nomen
ducere dixerunt aliqui a phantasia qua patientes afficiuntur
siquidem ueluti ascendere atque insidere suo pectori sentiant
quicquam themison uero secundo epistolarum libro pnigaliona
uocauit siquidem praefocet aegrotantes item quidam ueteres
ephialten uocauerunt alii epophelen quod utilis patientibus
perhibeatur
afficit crapula uel indigestione iugi uexatos accidens igitur
semel ita ut nullam uigilantibus querelam aut displicentem
sanitatem faciat sed solius somni turbatio noscatur minime
passio dici potest sicut neque semel effectus per somnum seminis
lapsus quem graeci onirogmon appellant passio nuncupatur
nisi iugiter atque cum corporis incommoditate fuerit effectus
est autem supradicta passio epilepsiae tentatio nam quod neque
deus neque semideus neque cupido sit libris causarum quos
aetiologumenos soranus appellauit plenissime explicauit
ista igitur passione possessos sequitur corporis tardissimus
motus atque torpor et magis per somnium grauedo atque pressura et
ueluti praefocatio qua sibi quemquam irruisse repente
existiment qui sensibus oppressis corpus exanimet neque clamare
permittat quo fit ut saepe erumpentes non articulata sed
confusa uoce exclament quidam denique ita inanibus
afficiuntur uisis ut et se uidere credant irruentem sibi et usum
turpissimae libidinis persuadentem cuius si digitos
apprehendere nixi fuerint fugatum existiment tunc cum somno
surrexerint faucium atque transuorationis partes uuidas et
humectas sentiunt attestante grauedine ceruicis cum tussicula
leui molli stimulatione commota plurimum autem possessis accidi
pallor et corporis tenuitas quippe cum somnum timendo non
capiant apparet igitur stricturae passio ex grauedine tarda
autem ex temporis tractu et non semper sine periculo salutis
cum enim uehementer impresserit praefocatio quosdam interficit
memorat denique silimachus hippocratis sectator contagione
quadam plurimos ex ista passione ueluti lue apud urbem romam
confectos
quapropter curandos oportet iacere loco lucido atque mediocriter
calido adhibita requie animi et corporis et abstinentia usque
ad tertium diem quem graeci diatriton uocauerunt tunc colla
tegenda atque caput et stomachus lanis limpidis ex oleo calido
praetinctis adhibenda etiam oris collutio ex potu aquae calidae
ac si plurima stomachi uel capitis uel colli fuerit querela
adhibenda phlebotomia et post detractionem perunctio ex oleo
calido tunc ora fouenda cibus dandus simplex suci
facilioris paruus sorbilis et si passio perseuerauerit
cataplasmata adhibenda cucurbita quoque nunc simplex nunc
adiuncta scarificatione ex utraque parte gutturis quam graeci
anthereona uocant nos rumam tunc uaporatione utendum et
alternis diebus cibus dandus illa uero adiutoria quae
adhibenda diurnis erunt diebus adhibenda sed longe remotius a
nocturno tempore tunc etiam gestatio atque uarius cibus et
lauacrum et aquatum uinum illis uero partibus quas curamus
erunt primo cerotaria apponenda tunc malagmata ut diachylon aut
diamelilotum aut diasamsucum fricatio etiam capitis et
densi pectinis capillorum decursio suspiciones etiam siue metus
imminentium somniorum auertendi procul fabularum lenitate robore
adiecto plerique enim sibi fingentes uel formantes futura
uoluntarios paene causarum motus efficiunt
ac si passio tardauerit leuioribus admonita motibus conuenit
etiam radicum uomitus atque drimyphagia capitis quoque detonsio
acoporum usus acriorum item dropax sic enim aut ex supradictis
adiutoriis aegritudo soluetur aut si peiorauerit epilepsia
necessario sequetur
 de epilepsia  

epilepsia uocabulum sumpsit quod sensum atque mentem pariter
apprehendat appellatur etiam puerilis passio siquidem in ipsis
abundet aetatibus et sacra siue quod diuinitus putetur
immissa siue quod sacram contaminet animam siue quod in capite
fiat quod multorum philosophorum iudicio sacrum atque templum
est partis animae in corpore natae siue ob magnitudinem
passionis maiora enim uulgus sacra uocauit sacrum dictum mare
sacra domus uel ut tragicus poeta sacram noctem hoc est magnam
fit plerumque uel nascitur ex uinolentia aut indigestione aut
contusione uel ut asclepiades percussu atque diuisura
membranarum quae cerebrum tegunt aut nimio timore sed eius
passionis species duae esse probantur una quae somno similis
altissimo uideatur alia quae diuerso raptu corpus afficiat
quarum prima grauior iudicatur siquidem sit similis apoplexiae
quarum quidem commixtio facere speciem potest plerique enim
raptu atque contractu corporis affecti uel apprehensi secundo in
altissimum soporem deuenerunt sed horum differentia generaliter
inutilis curationi inuenitur

pronos autem seu decliues aut uenturos in ipsam passionem
sequuntur communia accidentia etiam ceterarum passionum quae ex
membrana cerebri oriuntur ut grauedo atque uertigo capitis et
interior sonitus consensus etiam occipitii oculorum intentio
aurium tinnitus aut difficilis auditus et cum uertigine uisus
obtusio uel quaedam prae oculis quasi praependentia macularum
marmoris similia quae graeci amarygmata siue marmarygas uocant
uel araneorum cassibus aut nubibus tenuissimis similia aut
paruulis uolantum animalibus ut sunt culices item uelut
scintillarum micas aut circulos igneos circumferri prae oculis
sentiunt aegrotantes linguam quoque inflexibilem cum saltu
musculorum et dolorem a tergo inter scapulas sequitur etiam
gutturis durities atque praecordiorum iugis inflatio cum
oscitatione sternutamento et saliuarum fluore et cibi fastidio
aut immodico appetitu uigiliae iuges aut plurimus et inanis
somnus insomnia turbata et ciborum difficilis digestio uel nulla
ex manifesta causa ueretri tentigo et frequens ueneris
delectatio aliquando etiam per somnum seminis lapsus quem
graeci onirogmon uocauerunt mens suspensa cum anxietate et
nullis ex maioribus causis facilis iracundia atque paulo ante
gestorum obliuio et eorum quae caliginem facere ualent facilis
sensus obtinente passione occupato corpore sensuum priuatio
accessione dominante sequitur et quibusdam immobilitas perfecta
cum ore demisso attestante pallore cum aspiratione tarda et
pulsu magno atque alti soporis simili oppressione alios uero
raptos diuersa diductio atque saltus et uultus contortio uel
oculorum sequetur quae saepe perseuerans etiam post accessionem
strabos fingit aegrotantes atque e contrario quibus tarda
fuerit correctio naturalis uisus simulant aequitatem
sequitur etiam gutturis stridor et singultus cum rubore
uultus et uenarum inflatione et aliquando pulsus atque
spirationis cessatio tunc per interualla resumptio palpebrarum
quoque suspensa positio et illisio dentium atque stridor et
linguae prolapsio quae saepe quassatione saepe incisura
uexatur sequitur etiam praecordiorum ad superiora raptus uel
stercorum et urinae inuoluntaria emissio sudor roscidus rigenti
corpore aliquibus etiam confusae uocis emissio et ante
dimissionem per os atque nares spumarum fluor accessione
cessante omnium gestorum ignorantia atque corporis dimissa
uolutatio cum maestitia uultus aegrotantis sequitur tunc
oscitatio et distentio corporis uelut inuoluntaria et in
solitos usus piger motus et totius corporis marcor oculorum
etiam permanens turbatio atque uenarum frontis exstantia
aliquibus etiam mentis alienatio et nulla notorum agnitio alio
autem tempore plurima ex accidentibus consequentur quae supra
memorauimus hoc est tenebratio uel caligo cum proni quicquam
gesserint aegrotantes aut nauem aut rotam figuli celeri motu
ferri conspexerint aut aquam fluentem uel altitudinem aut rupem
uiderint aut strepitum uel clamorem audierint aut uehementer
refrixerint uel igneis lauacris usi fuerint aut odoribus
nimium bonis uel malis affecti ut storacis incensi aut thuris
aut bdellii aut gagatis lapidis uel bituminis aut ceruini cornu
praeterea accessionum motus nunc ordinatos nunc inordinatos
aegrotantes accipiunt et nunc interuallis longioribus ut
mensium duodecim nunc angustioribus plurimum uel parum ut eodem
mense uel die frequenter agitentur noctibus quidem inquietati
et quidam antecedentibus signis accessionem fore denuntiant
quidam sine ullo denuntiatiuo motu quo fiet ut magis
periclitentur alii enim praenoscentes futura motibus solitis
admoniti in domibus se continendo tutantur accessionem
praeuenientes quam cum sentiunt propinquare eligunt locos
quibus tuto ac sine ulla turpitudine iactentur alii uero istorum
ignari publicis in locis cadendo foedantur adiunctis etiam
externis periculis quae passionis non esse uideantur loci causa
praecipites dati aut in flumina uel mare cadentes aut in balneis
uentris solutione coacti
signa autem sunt post lenimentum futurae rursus accessionis ex
quibus affici in passionem uenturos memorauimus somnus
turbatus uel cibi corruptio sine ulla manifesta causa item
ueretri sine ratione tentigo et ueneris appetentia uel seminis
per somnum iactus quem onirogmon graeci uocant iracundia
maestitudo et cetera quae nuper posuimus item segnities cum
pigro motu in officia solita et grauatio cum quodam somnifico
maerore uultus decolor atque uenarum inflatio oculorum quoque
ueluti deprauatio cum deiecto quodam uisu nam suspicere
difficile est aegrotanti hoc est aerem supernum attendere quod
si tentauerint facile rursum abducti uicinas quoque oculorum
partes ad inferiora conuertunt uel si repentino motu caput in
alteram conuerterint partem uertiginem sentient cum tremore
atque torpore cum digitorum contractu uel dolore aut crurum
grauedine et summitatis manuum uel pedum ex quibus multis
uel cunctis interrogatione acceptis passionem dicere poterimus
nisi praesentibus in accessione facilius nobis cognitio fuerit
declarata uel aetatis aut alia qualibet causa aeger sua narrare
non potuerit accidentia quae supradicta ratione apprehendere
poterimus et accessionem futuram praenoscere conicientes etiam
temporum responsionem quamquam summatim accessionum ordo saepe
seruetur communiter autem haec passio frequens est in pueris et
magis tempore quo dentium natiuitates habentur accidit etiam
primaeuis atque mediis aetatibus senibus uero difficile nam
uehementius afficit proximos natiuitati infantes quam pueros aut
uergenti aetate atque seniores siquidem uiribus inualidi
passionum impetum tolerare non possint solet denique haec passio
pubertatis tempore siue nouae purgationis in feminis aut primi
partus quadam naturali nouitate facile detergeri corporis
mutatione suffecta quod si minime uenerit plerumque patienti
consenescit nisi aut longo tempore natura pugnante aut medicinae
diligentia fuerit superata
irruit autem omni tempore corporibus sed magis uerno frequentat
simile pati epilepticis et a matrice praefocatae mulieres
inueniuntur siquidem non aliter sensibus priuantur sed
discernuntur quod in ultima accessionis parte per os atque nares
spumarum fluore afficiantur
haec est passionis cuncta specialis significatio
curationis autem adhibendae causa erit necessario considerandum
genus quod sit passio stricturae atque uehemens et difficulter
frequentans tarda superpositionibus atque lenimentis uariata
cuius quidem superpositiones nunc plurimis ex accessionibus sunt
confectae nunc  tempora temporibus accessionis generalia
superpositionis occurrerunt sed quae forte superpositiones
plurimis ex accessionibus fuerint confectae nunc quotidianos
nunc tertianos nunc hemitritaicos faciunt typos difficile
est enim hanc passionem in continuationem uenire siquidem
praeuentu mortis interueniente minime continuatio intelligi
possit et sit impossibile iugibus diebus aut sensibus priuatum
aut motu carentem aut diuerso raptu affectum in uita manere item
lenimentorum aliqua pura ac limpida aliqua turbata occurrunt
et aliqua latiora aliqua angusta aliqua horum mediocria
patitur enim communiter omnis neruositas sed principaliter
caput sicut ex antecedentibus conicere poterimus et ex his quae
post accessionem remanere uidentur
curandum autem oportet primo cum tenebricositate uel uertigine
uexatur iacere loco lucido atque mediocriter calido altioribus
stramentis capite subleuato et si raptus fuerit consecutus
digitis erunt palpebrae differendae atque iugiter ab omni motu
seruandus ob spasmi passionem iubendum etiam ministris manibus
calidis nunc caput atque frontem cum blanda fricatione nunc
collum atque gutturis partem quam anthereona uocant
contingere aliis etiam manuum summitatem atque pedum tenere
iubemus praeterea frigescentia corporis uaporari corrigi etiam
ea quae forti raptu torquentur ac si minime consenserint erunt
in eodem schemate seruanda ne ulterius torqueantur tunc quodam
laxamento captato corrigenda ne nimio occurrentia certamine
superare cupientes neruorum quassationes faciamus linguam
quoque relocare curabimus atque mentum corrigere uel coaequare
tunc calidis pannis thoracem uaporare atque interscapulas quod
graeci metaphrenon uocant laxatis enim diaphragmatis partibus
quod nos thoracis atque uentris discrimen dixerimus laxato etiam
hypodymate siue membrana quae latera ex interioribus contegit
sine ullo periculo poterit collectus spiritus exhalari apponenda
etiam uesica oleo calido semiplena pubetenus atque uesicae
partibus ut ipsae quoque mitigatae conquiescant ac si dentes
conciderint ut praefocationis excitent meatum immissione
digitorum in sinistram compaginem quam graeci chalinon uocant
hiscentes dimittemus ne spumarum emissio tardetur tunc per
interualla aegrotantem inclamantes excitamus et eius ora spongia
ex aqua calida expressa detergemus dehinc caput fouemus
iugiter
cum statum sumpserit accessio plurimo atque dulci oleo calido
et lanis mollioribus infusis omnia contegimus magis autem
occipitium et maiores neruos quos tenontas appellant tunc
gutturis atque rumae partes quas anthereonas appellant cum
temporum et buccarum musculis quos siagonas appellant sudores
etiam si fuerint ingruentes raptim detergemus ne corpora
perfrigescant tunc collectum humorem detrahimus appositione
digiti aut lanae aut spongiae melotae inuolutae perseuerans
enim longioris temporis facit accessionem ac si minime
resumentem uiderimus erunt cucurbitae leues apponendae quas
graeci sicyas cuphas appellant stomacho atque thoraci et
interscapulis atque praecordiis
sed si infans aetas fuerit patientis erunt maiora adiutoria
prohibenda ob debilitatem uirium sed eum nutrix amictu contegens
oleo fouens conclusu corporis corrigere meditetur aut si
spumarum quicquam comparuerit quod in ore teneatur mulsum tenue
destillet paulatim et neque iugiter quo commorationem faciat
spirandi tunc lac offerat dimissione perfecta siquidem sit
crassius atque maioris nutrimenti dehinc cum forte potuerit
post accessionem mammam sumere erit melle papilla linienda
quo facilior sumptio fiat atque neruorum laxatio celebretur
corpus quoque necessario nutriatur tenuatur praeterea etiam
liquidorum crassitudo et uenter mollitur conicientes etiam
singula passionis accidentia quae ita corrigere debemus ut a
generali regula nihil dissentire uideamur tunc etiam curationis
diligentiam per nutricem aegrotanti praestare tentabimus iubentes
et a lauacro abstinendum atque sine uino atque carnis usu
perseuerare tunc deambulationibus atque exercitio leui gestari
quo humeros magis exerceant ut est sphaerae ludus uel
exsultationis cuiuspiam item iubendum cibum sumere suci
facilioris uel interea mulsum ac si forte ipsam quoque hac
passione uexari uiderimus erit ab officio remouenda non aliter
etiam si qualibet passione affecta malo suco atque corpore
habituari uideatur nam hoc graeci cachexian uocauerunt erunt
igitur his perfectis aliae nutrices exhibendae ex quarum sano
lacte infans nutriatur quomodo autem sanum lac uel communiter
nutrices bonae probentur muliebrium libris quos graeci
gynaecion uocant docebimus interea ipse quoque infans erit a
lauacro seruandus tunc post tertium diem in domo lauandus et
primo oleo calido tunc oleo et aqua calida fouendus uitanda
praeterea quorum timore infantes afficiuntur ut saepe fictae
formidines
in aetatibus uero quae ferre maiora adiutoria possint
accessione transacta erit phlebotomia adhibenda aliqui enim
medici statim phlebotomandos probant sicut etiam thessalus se
uelle demonstrat aliqui prima diatrito seruandum existimant quo
speculentur utrum post unam accessionem passio soluta
recessisse uideatur  sit praeterea non solum inane uerum
etiam noxium phlebotomiam adhibere quippe cum praedicendum
probent ex accessione secunda utrum passio augeatur et hoc
phlebotomiae exigat adiutorium et phlebotomatus cibi refectione
toleretur alii uero discernenter aiunt hoc adiutorii genus
adhibendum ut qui forte iam consueti passione afficiuntur
reseruato ordine lenimentorum statim accessione facta
phlebotomentur hi autem qui in prima incursione passionem
accipiunt in tertium diem siue ut graeci uocant diatriton
differantur siquidem sit incerta accessionis recursio
nos uero ut soranus docuit neque omnes intra diatriton
phlebotomamus et magis eos qui primo incursu passionis
afficiuntur plurimi enim aegrotantes corrupto cibo admonentur
et est praecauendum indigestione sauciatos phlebotomare neque
rursum omnes in tertium diem probamus reseruandos cogente
enim passione nullo subiecto indigestionis obstaculo erit
arripienda phlebotomiae commoditas non solum his qui iam saepe
admoniti passione uidentur sed etiam in illis qui primo
inuasu afficiuntur cessante etenim accessione inesse passionem
conicimus siquidem generaliter sit maligna et frequentius tarda
quam celer nisi adiutoriis medicinalibus destructa a corpore
depellatur aut ullo naturae aut fortunae beneficio nisi tardando
corpus tenuerit ut solius medicinae diligentiam poscat
iudicare enim est incertum utrum passio post accessionem
primam inesse corpori an soluta uideatur siquidem ex occulta
ueniat apprehensione causarum et oportet methodicum sine ulla
falsitate regulas intendere curationum
uidemus denique phlebotomiam conuenire nam passionales
coenotetes argui uidebuntur si utrum passioni conueniat fuerit
dubitatum sed quia sola temporum quaestio flagitari
perspicitur erit coniciendum ante secundam accessionem adhiberi
posse phlebotomiam siquidem si initium uehementiae atque
magnitudinis causa passio transcendat ut saepe contusio
corporis aut fractura uel ignis ustura stare etiam nec declinare
poterit passio horum enim difficilium morborum proprium est
sine ullo destructiuo adiutorio non celeriter temporum
nequitiam transire hoc est accessionis augmentum sed neque
propter abstinentiam cibi quam necesse est post phlebotomiam
adhibere erit hoc adiutorium declinandum quando corporis uires
ferre ualuerint hoc est ut et sanguinis detractionem et
abstinentiam tolerent denique etiam aliis passionibus affectos
ut exempli causa synanchicos sine ulla cibatione phlebotomamus
quare sicut superius diximus post casum rectos epilepticos
cessante accessione paruo tempore differimus quo turbore
spiritus atque liquidarum materiarum deposito tranquillentur
erit etiam speculandum ne qua indigestio siue corruptio cibi
subesse uideatur quod ita intelligere poterimus si nauseantem
uel ructantem fumosas exhalationes aegrum uiderimus attestante
mordicatione atque tormentis intestinorumque inflatione quae si
non fuerint perfecte digestum iudicabimus quippe cum forsitan
praeoccupato corpore iamdudum futurae accessionis causa aut
paruum sumpserit cibum aut in totum abstinuerit sed si ut supra
dictum est corruptus exstiterit cibus erit phlebotomia in
tertium diem differenda fouendum caput cum ceteris partibus oris
adhibita collutione cum uini abstinentia tunc erunt somno
dimittendi atque a cibo seruandi usque ad primum diem sed si
quicquam corruptionis ex indigestione superare uiderimus erit
per uomitum depurgandum ac si nulla fuerit corruptionis uel
indigestionis suspicio erit statim adhibenda phlebotomia
moderata detractione ex brachio scilicet sed cum praecautione
animi defectus quem graeci lipothymian uocant siquidem facile
passionis accessionem imitetur tunc post phlebotomiam erit
adhibendus fotus atque oris collutio cum paruissimo potu et cibo
abstinendus
at si accessio in secundum diem durauerit praedicto periculo
eius propinquis uel ministris atque adiutoriorum ex ratione
uenientium exitu incerto ne nobis quicquam male gestum
imputetur si forsitan ui passionis superatus aegrotans uitam
finierit et intemporaliter nos quisquam adiutorium adhibuisse
arguat phlebotomiam adhibemus tanquam in continuationibus
paruam indulgentiam pro dimissione accipientes ut si exempli
causa parum requieuisse agitatione seposita aegrum uiderimus ut
nullo raptu tentetur uel e contrario si forte oppressis
sensibus motu caruerit aliquas partes corporis mouere uideatur
ut palpebras quae iamdudum mortis similitudine possessae
siluerant

dehinc post detractionem sanguinis procurata facie ex spongia
calida erit mulsum in os aegrotantis distillandum tunc secunda
die dandi mulsi cyathi duo uel tres tertia uero die ante horam
solitam erit perungendus oleo calido atque dulci toto corpore sub
stramentis tunc detectus aqua calida ora foueat et post
aequatum corpus accipiat cibum paruum suculentum mollem lenem
calidum digestibilem ut est panis uel alica ex aqua confecta
aut pulticula ex pane quam toryneton uocant ex oleo aqua sale
uel melle condita ex prima diatrito usque ad declinationis
tempus quod probare poterimus ex minutione accessionum siue
accidentium alternis diebus cibum sumat ne passione affecta
neruositas etiam illatione cibi grauata digestionis officium
sustineat sed magis laxamentum ex abstinentia consequatur
tunc si uenter non fecerit uel si suum officium non impleuerit
quo corpus ob detractionem grauatum releuetur erit iniciendus
calidae et oleo per clysterem tunc praetentato uentris officio
erit tondendus atque nouacula omnis capillatura radenda item
alia diatrito cucurbita occipitio apponenda collo uertici et
temporibus capitis cum scarificatione et communibus
cataplasmatibus utendum quibus omne caput cum neruis maioribus
quos tenontas appellant contegamus tunc buccarum musculos
quos siagonas appellant atque omnes inter scapulas partes cum
stomacho usque ad locum quo discernitur uenter quem diaphragma
uocant ac deinde praecordia atque uesicam simili curatione
laxamus singula etenim passionis raptu uexata accessionis
tempore accipimus ac si aliqua in parte corporis querela
exstiterit cucurbita imponenda sed neque coaceruatim neque uno
tempore omnes erunt partes curandae sed partiliter atque
diuerso ut nunc stomachus nunc uesica nunc interscapulum
releuetur quo necessario caput relaxatum acquiescat tunc
spongiae euaporationibus qui curationis laborem sustinuerunt
recuramus atque ungentes oleo communi siue quia iam licitum
est cyprino uel irino tunc cerotariis mollibus ac deinde
scarificatis locis inducta apponimus cerotaria conuenit etiam
embasin adhibere de qua adiutoriorum libris docuimus dabimus
cibum plurimum atque panosum si aliqua in parte capitis grauedo
uel dolor aut punctio aut torpor occurrerit erunt sanguisugae
circulatim apponendae quae si sufficientem fecerint
detractionem adiutoriorum modum dabunt sin minus his detractis
cucurbitas infigemus ut per earum uulnera detractio procuretur
tunc rursum cataplasmatibus utemur atque uaporationibus
spongiarum dehinc cerotario partes contegimus profectu
accedente dabimus olera non acriora atque ita gestationem
adhibemus sellarem etenim uehiculi motus rotarum uertiginem
caliginemque facit aegrotanti quae passionis imaginem ferat tunc
deambulatione mouendus pro temporis aere atque loco lucido et
longo ductu ne iugi conuersione uertiginem sentiat dehinc si
ferre ualuerit etiam uocis atque corporis exercitio utemur
monentes ut neque spiritum retineat neque pronus uel
circumflexus aut saepe conuersus aliquid gerat sed pingui
unctione defricatus stanti exercitio moueatur tunc cum
facilitas corporis fuerit accepta lauacrum adhibemus caput
fouentes sine ullo percussu manibus subterpositis implet enim
sensum eius demersio tunc etiam in aqua calida quam
pygolithon uocant deponendi sunt aegrotantes ne percussu
frigoris neruositas afficiatur post lauacrum uero parum
differentes quo feruor ex capite releuetur dabimus aquam
praebibendam tunc cibum uarium simplicem media qualitate
confectum et post primam uel secundam diatriton dabimus quaedam
in cibo quae uinosae sint qualitatis ut sunt poma quo corpus
uinum daturi praetentemus ut tuto dare possimus atque ita
seruandum ne his gestis somnus suspensus uel concisus aut
adiuncta phantasia sequatur et insomnia faciat turbulenta quod
ex relatione patientis discere poterimus item si grauedo uel
torpor in aliqua parte corporis fuerit aut dolor aut punctio
uel saltus erit in aqua calida perseuerandum atque illa
prohibenda quae uinosae qualitatis danda praecepimus sin uero
ex his nulla fuerint prosecuta dabimus lauacro remoto
mediocriter uinum lene paruum ut exempli causa semunciam uel
unciam medio scilicet cibo aquatissime temperatum tunc in alia
diatrito lauacro uinum iungemus sed prae ceteris erit animi
laxatio procuranda quo corpus consentiens nullis obstantibus
curis facile sanitatis repetat qualitatem
ac si resumptio recurrens uirium nihil perficere
praetermiserit quo etiam carnatum corpus ostendat bono
attestante colore erit consuetudini dimittendus aegrotans
eadem sane curatione utendum etiam in his qui cum nondum sunt
epileptici eo tamen ferri uideantur hoc enim solum seruabimus
cum signis ad passionem minantibus fuerint absoluti ut eos
consuetudini reuocemus facilius est enim imminentium auersionem
quam praesentium depulsionem facere sin uero passio
tardauerit et propterea plurimis fuerit accessionibus uariata
erit partienda curatio secundum superpositionem et lenimentum
ita ut superpositionis tempore iisdem utamur adiutoriis quibus
acutas passiones curari praescripsimus neque enim phlebotomum
reprobamus permittentibus uiribus siquidem longo interstitio
superpositiones occurrere uideantur in lenimento uero resumendos
dicimus aegrotantes atque recorporatiua curatione dirigendos
iuxta cyclorum regulam sicut latius cum de capitis passione
diceremus scripsimus quapropter ob resumendum corpus adhibenda
gestatio sella uel cathedra aut deambulatio aut uocis exercitatio
aut lectio item perunctionem aliptarum praeceptis ordinatam
sine ulla capitis inflatione geramus ne immodico labore
affectum corpus uexare potius quam reficere uideamur tunc
lauacrum longioribus interuallis adhibendum uarius dandus cibus
panis limpidus atque studiose elaboratus pulmentum uero ex
mediae qualitatis materia ut oua pultes olera quae non sunt
acerrimae uirtutis item uolantum leuiora et piscium teneriora
dehinc post resumptiuum cyclum adhibendi recorporatiui et primo
ex parte tunc perfecti in quibus esse uomitus ex radicibus
debet uel similibus materiarum rebus ut nuper docuimus atque
ita drimyphagian exinde congruas sibi pulmentorum materias
ordinamus item adiutoria localia ut exempli causa primo
capillos decurramus denso pectione nunc pro capillatura nunc
contra capillaturam tunc tonsuram adhibentes dehinc nouacula
caput radentes et cucurbitas aliis atque aliis partibus
recorporatiuas imponamus tunc dropacis raptum adhibemus sed
longe primo remotis partibus tunc uicinis dehinc patientibus
dantes etiam masticandum sinapi uel piper aut staphisagriam item
sternutamentum ex helleboro uel astruthio et pipere et
castoreo uel his similibus adhibemus narium quoque
apophlegmatismum adicientes atque fricationem balnearum nitri
pulueris et ceteris sympasmatibus quae ruborem facere
ualeant ut sunt ex pyretro staphisagria adarce euphorbio
pipere calcis gleba et pumice tunc cataplasma ex sinapi atque
malagmata quae detergere et papulis afficere corpus ualeant
item acopa acriora sed quae taetri odoris non sint toto corpore
illinienda magis tamen capiti atque ori conclusis palpebris
quae immittenda sunt etiam aurium cauernis gargarizandum sinapi
adhibenda etiam aquarum illisio qua patientes partes percussae
mutari cogantur quod graeci cataclysmum appellant
his deinde perfectis cyclis resumpto corpore helleborum
adhibemus sed longe superpositionis seruantes occursum quod
in omnibus quidem adiutoriis exercitioribus adhibendis tunc
magis in helleboro monemus praecauendum denique si nullam
accessionem denuntiauerint signa his qui ordine seruato
admonentur ante decem uel duodecim dies uel generaliter pro
longitudine lenimenti porrectius erit adiutoriorum regula
dirigenda in his uero qui inordinate admonentur eo tempore
adhibenda curatio quo conicere possumus medium praeteritae atque
futurae accessionis sit igitur hoc genus diligentiae intuendum
ut cum aeger somnum discusserit primo requiescat paululum
iacens non solum suspicans indigestionem cibi uerum etiam
donec perfectione quadam propria corporis fuerit facta digestio
ne ex uigilatione sequenti atque laxamento membrorum et tenuitate
uel purgatione liquidorum spiritus iamdudum somno turbatus
densus atque crassus fiant quo etiam saepe officia impediri
noscuntur cum nondum totum recurrens occupauerit corpus unde
saepe factum est ut experrectis his quae ilico intueantur
fallantur nisi perfricatis oculis intenderint neque clamare uel
currere facile possint siquidem ui quadam somni nunc arteria
hoc est gutturis uia asperetur et raucos faciat nunc fatigata
corpora densitate neruorum irruente spiritu crassiore afficiat
percussioni uel quassationi similes plagas ingerendo has
igitur ob causas aeger plurimo tempore somno deposito tardare
debet praecauens lucis asperitatem quam mox discusso somno
intueri minime potest ne repentino percutiatur uisus item
disputationibus uehementibus animum exercere declinet
tunc resumptus atque releuatus somni plenitudine sub stramentis
leni unctione tangatur semel uel secundum corporis singulas
partes laxamenti mediocris causa atque frigoris cautione leuem
et delectabilem gestationem ut fertoria sella uel cathedra sed
prohibenda erit exclamatio siquidem uehementer moueat partes
patientes tunc deposito turbore motus unctione olei
fricetur conductis et extentis brachiis flexo atque extento
motu releuans singula crura commoueat quo fortioribus motibus
faciat aptiora fouenda etiam ora aqua calida nunc enim erit
lauacrum prohibendum atque ita post perunctionem cibum accipiat
paruum suculentum et leuem ut oua pultes pisces teneri
quaeque ex uolantibus paruae aetatis atque formae ut ficedulae
turdi declinans omne quod fuerit acrioris uirtutis siue inflare
ualentis aut carnosae uel grauis quapropter etiam a uino erit
abstinendus uel per interualla ab omni cibo seruandus releuatur
enim hoc genere corpus ieiunitate reflatum
sin uero aliqua signa accessionis futurae apparuerint ut
somnus turbatus uel cibi corruptio uel iracundia inanis ac sine
ratione item maestitudo uel sternutamentum aut aurium tinnitus
uel prae oculis scintillarum fingibilis uisus aut inflatio
praecordiorum et per somnum seminis inuoluntarius iactus quem
onirogmon uocant et horum similia non solum ad uitae regulam
transeundum est uerum etiam initium ex abstinentia sumendum
tunc leuis adhibendus motus atque perunctio et cibus quo corpus
salutaribus officiis non deseratur ut enim iisdem ciborum
regulis perseuerare tutum non est sic e contrario iugis
immobilitas atque cibi abstinentia uacuato corpore solitis
nutrimentis uires exstinguit futuris temporibus necessarias
quaesitum etiam utrum ex antecedentibus signis accessionem fore
an praesentem siue factam iudicemus sed tunc erit accessio
iudicanda quoties ceciderint in ea aegrotantes quo discere
poterimus quo tempore diatriti tempus sit numerandum ut recte
possint curationes suis reddi temporibus nam denuntiatiua
signa iam praesentiam accessionis esse contendunt nos uero
praetangi neruositatem atque in accessionem urgeri recte
probamus cum augmenti indicia tanquam praelucere uideantur ut
sunt in hemitritaicis febribus frequenter accessione imminente
corpora praeoccupata cum noctis anxietate pulsata diei fore
asperitatem significant ita igitur uel simili ratione
praemonitus epilepticus tamquam si accessione uexaretur erit
usque ad primam diem abstinendus et neque similiter agendus ut
pridie cum fuisset in lenimento purissimo quapropter abstentus
una die sequentibus leui motu antecedente unctione atque paruo
cibo nutriatur aquam bibat tunc si rectius habuerit ut
laudabilior sanitas appareat augenda oblatio cibi alternis
scilicet diebus nunc qualitate nunc quantitate tunc nisi ex
omni parte signa supradicta cessauerint erit rursum
abstinendus una die
sin uero fuerint expulsa uel depugnata non erit ilico reddenda
aegrotanti consuetudo tamquam nihil sit quod sollicitudini
remansisse uideatur neque rursum inani suspicione tamquam
iam imminentis superpositionis metuentes aduentum in tenui uitae
regula retinere debemus patientem ut enim opportunitas adhibita
abstinentiae futuras amputat superpositiones atque earum
occasiones detrahit sic impor adhibita corpus uexat atque
fatigatione affectum tarde surgere facit in solitas uires
quapropter cum summa cautione et sine ulla nimietate seruati
blanda regula resumendi sunt aegrotantes quo asperatas
accessiones fore non metuamus tutius autem esse probamus ut
supra dictum est longe ante futuram accessionem ad hellebori
usum accedere quo accepto si irruerit accessio erunt omnia
mitigatiua adhibenda quae accessionem ualeant temperare in
strictura enim constitutis altioribus hoc est stomacho et
uentre mitigatiua laxatione adhibita etiam medicamini
excludendo praeparat uiam et praefocationis amputat metum sin
uero post purgationem nullum periculum subierit praefocationis
causa refectionis adhibenda resumptio est cum his quae ualeant
accessionem temperare ut odoramenta sine ullo percussu medentia
atque nutribilia ut est panis calidus melo cucumis et his
similia destillandus etiam helleborismus sed ex melle decocto
ac si initio uomitus ex accessione emerserit cucurbita
multa cum flamma supposita ori uentris infigenda tunc
sequenti parti secundum quod medicamen ad inferiora tendat
donec accessio leuigetur temperamentis supradictae rationis ne
concursus passionis et adiutorii praefocet aegrotantem erit
igitur sustollendus aegrotans subiectione manuum ex utraque
alarum parte cum capitis sustentatione atque leuiter inclinandus
tunc si medicamen ad superiora cucurrerit et transuorationis
ceperit partes quo spiramenta obstruere uideatur illisis
dentibus atque ore clauso uel erumpens per naturales uias
quae ad fauces de capite feruntur in nares defluxerit ac rursum
decurrens gutturis meatum clauserit praesens praefocatio
metuenda quapropter immissis digitis ex utraque parte buccarum
circa maiores dentes oris facienda distantia tum imponenda
ptygmata multiplicia quae si forte defuerint cuneos ex ferulis
scissis mittere poterimus quod hiscentem aegrotantem seruemus
atque medicamen ad faucium partes ueniens spatio quodam exceptum
facilius excludatur seruanda etiam tempora quibus medicamen
faucibus occurrit adiuuantes eius exclusionem in faciem
inclinantes aegrotantem atque eius ora calida spongia
detergentes distillantes etiam in os mulsum sic enim
ueluti despumans resumit aut deponit accessionis pressuram
releuatus aegrotans ac si non sufficiens hellebori fuerit
agitatio quam graeci sparagmon uocant et paruo euentu
successerit perseuerante passione erit etiam secundo uel tertio
hellebori usus adhibendus sed praeresumpto uiribus aegro
quippe cum non iisdem uti omnibus necesse sit et destruendae
passionis causa non una sola sufficiens et perseuerans
exhibitio approbetur
utendum etiam aquis naturalibus hoc est naturali uirtute
medentibus sed quae nulla odoris uexatione afficiant
aegrotantem adhibenda igitur natatio et sole corpus
torrendum quod graeci heliosin uocant sed praetecto capite
utendum etiam potabilibus medicaminibus uel electariis ex hyssopo
et origano et thymo confectis principaliter enim corpus mutant
recorporationem faciendo ob acrimoniam dehinc etiam corpus
sucorum naturalium tenuant qualitate emolliendus namque uenter
et peregrinatio imperanda terrena atque maritima si ferre
nauigationem potuerint patientes tunc etiam exercitia
uehementiora quae labore corpus afficiant affectanda quo magis
fortitudo atque corporis robur augeatur est enim semper
grauabilis carnatio et magis si tenuibus fuerit imposita uiribus
et in his passionibus quae in neruis esse noscuntur unde neque
facile curationis est credendus effectus quo depulsam passionem
iudicemus nisi legitima accessionum tempora soliti concursus
sine ulla inquietudine atque pressura transierint aegrotantes
somnos quoque sine ullo impedimento duxerint et uigilias placidas
ac liquida sanitate moderatas nulla etiam difficultate
officiorum animae uel corporis impeditas attestante cibi
sufficienti appetitu cum digestione congrua et corporis
nutrimento mediocri uel egestionum naturalium moderato exitu
bono attestante uel immutato colore
seruanda praeterea multo tempore omnis nimietas ut frigus
ustio indigestio uinolentia libido lauatio et magis ea quae
specialiter passionem in commemorationem ducunt ut odores
percussibiles aut splendor nimius lucis aut resultantium
materiarum item strepitus clamatio circulatus cursus extentio
aut ex alto despectio siue fluminum celerrimus fluor ut enim
ulcerum recentes cicatrices facili occasione soluuntur non
aliter haec passio uel alia quaeque similis nequitia paruo
impulsu repetit corpus quippe quod proxime dimisisse uidebatur
ac si forte neque ita fuerit aeger ab epilepsia liberatus
nihil minus adhibendum sed magis perseuerandum curatione
probamus dabit enim haec diligentia uel ex parte beneficium quo
neque frequentius admoneatur aegrotans neque longioribus
accessionibus opprimatur neque turpiter in foro uel publicis in
locis apprehensus etiam post passionis impetum animi laceratione
uexetur quibus enim prima uel optata non proueniunt erunt
secunda mitigationis causa capienda
haec est secundum ordinem methodica epilepticorum curatio
aliarum uero sectarum principes uaria rerum temperatione
siue experimento curationis adiutoria cumularunt caput fouentes
aceto atque oleo rosaceo puro uel immixto castoreo in accessione
frigidis utentes articulos quoque omnes ligatione
constringentes sternutamento commoto ex aceto naribus interius
flato cum sinapi uel castoreo oleo irino infuso cum chalcantho
uel sulphure uiuo aut astruthio incenso uel his quae ad
matricis praefocationes incendenda posuerunt item hyssopum et
origanum et thymum uel ignis flammam oculis offerentes cum
titillatu quodam et oppressione praecordiorum ad inferiores
partes
iubent praeterea motum corporis adhibere gestationem uel
deambulationem aut supra sindonem uolutari sinapisandas etiam
manus aegrotantium atque pedes et ante accessionem perungi tapsia
caput et spiritum continere alio uero tempore hoc est
dimissionis uini atque carnis imperant abstinentiam et magis
porcinae uel bubulae et caprinae prohibent praeterea supra
pellem caprinam dormire siue iacere aegrotantem siquidem
passionis faciat motum adhibent etiam clysterem iugem atque
acerrimae uirtutis et medicamina diurinalia quae diuretica
uocant atque purgatiua per uentrem quae cathartica uocant et
horum magis cui nomen est hiera quae non erunt inquiunt
tertio minus singulis mensibus offerenda tunc capitis
diuisuram accuratam quam chiasmum dehinc scarosin uel
medicamine siue ignis ustura item terebrationem testae uel
arteriotomiam uel usum uenerium aut e contrario eunuchismum
faciendum probantes dant etiam bibendum lac asininum cum sale
uel sanguinem testudinis marinae uel humanum aut uituli marini
et non solum sanguinem uerum etiam coagula quae lacti
miscentur item mandendam mustelam sed longo desiccatam tempore
et tunc carnem hominum atque equorum quorum impetigines quas
in cruribus habent siue asinorum uel mulorum item testes
uel ueretrum marini siue fluminalis canis et porcelliones hoc
est animalia quae humectis et aquosis locis saepe nascuntur a
graecis appellata onisci dehinc squamulas ferri cum aqua in qua
fuerit candens ferrum praetinctum dant etiam cameli cerebrum
fumo siccatum atque concisum sed infantibus uel pueris
odorandum perfectis autem aetatibus bibendum ad modum cyathi cum
mulso ex aceto tribus cyathis similiter etiam leporis cor et
cerebrum gauiae alii uero etiam ligamenta probauerunt et magos
adhibendos atque eorum incantationes
quae quantis sint uexationibus confertae etiam si per se
probantur sicut latius adiutoriorum libris docuimus nunc
tamen paucis memorabimus constringens igitur fomentum atque
taetri odoris uel aceto et oleo rosaceo et castoreo percutit et
grauat et tumores constringit et si ut putant materiam
redarguit abactam tamen cutibus ad cerebrum et eius membranas
reuocat et sunt haec ceterorum comparatione magis salutaria
praeterea est uehementer noxium frigidis caput accessionis
tempore fouere quae enim dimissione releuata mitescunt eadem
frigida densatione magis grauantur item ligationes neruos
densant atque corporis oppressio quam fieri iubent
defricatio intemporalis hoc est accessionis tempore
geminat passionem accidentia enim si temporaliter quidem
uidentur lacessitis sensibus in resumptionem uenire totam
tamen passionem peiorant non aliter quam si quisquam
turbatos oculos manutigio quod graeci chirapsiam uocant
temporaliter fricando releuare uideatur item non aliter
sternutamenta medicaminibus commota accessioni non conuenire
probamus quippe cum neque in lenimento passionis constitutos hoc
adiutorio facile inquietare liceat nisi certo regulae ductu
praeparatos quo caput releuetur gestatione tenui ac
deambulatione siquidem hoc adiutorii genus initio impleat
caput dehinc medeatur quid sperandum in his qui accessione
agitati earum partium plenitudine uexantur si etiam
sternutamento fuerint conuitiati cum magis oporteat passionis
illatam soluere turbationem
est praeterea acetum molestum naribus insufflare siue solum
siue cum alia qualibet percussibili materia constringit enim
atque densat tumentia et turbata perturbat et ea concurrere
compellit quae accessionis uiolentia excludi coguntur item non
aliter inutiles atque uitiabiles sunt incensiones siue
fumigationes et odoramenta ex pice bitumine spondylio
castoreo galbano acerrimae atque grauabilis uirtutis causae
et iniucundi odoris adeo ut etiam recte ualentium impleant
caput et eorum qui nunquam aut difficile earum partium querelam
prodiderint nunc tamen his odoramentis acceptis uertigine atque
grauedine urgeantur et non aliter tumentes oculos fumigatio
afficiat quam etiam tumentes cerebri membranas necessario enim
cogit in similem uenire passionem
percutit etiam ignis flamma siue eius affectatus splendor multos
denique etiam in lenimento epilepticos constitutos lucis
importunitas atque eminens percussio in commemorationem facit
accessionis uenire noxia etiam praecordiorum pressura quam
adhibendam probant iudicatur mitiganda enim sunt accessione
commota et non uiolenter atque contrario conatu reprimenda
grauis etiam sine dubio uidetur supra sindonem iussa uolutatio
quippe cum leui conuersione corpus affectum non solum lenimenti
tempore epilepticos in uertiginem mittat uerum etiam recte
ualentes similiter afficere uideatur
articulorum quoque sinapismus accessionis tempore tumorem
geminans etiam passionem necessario peiorem facit est item
intemporalis ante accessionem perunctio ferulaginis quam
graeci thapsian uocant cum oporteat motam passionem atque in
peius coactam mitigare potius quam prouocare et quoties
eius necessarius est usus lenimenti tempore toties atque melius
suae uirtutis impleat beneficium cum importune adhibitus partes
faciat emori has denique graeci necroses uocant
item spiritus retentio quam faciendam probant accessionis
initio sensus implet non ut quidam uolunt repercusso spiritu
futuram prohibet accessionem premit enim potius quam discutit
ea quae iam suo motu densari uidentur
abstinentia uero uini atque carnis quam iugiter fieri iubent uel
unius anni spatio impedit recorporationis faciundae profectum
quem augere necessario mutationum uarietas potest quod facile
ignaris notum fiet ex uitae consuetudine quae si eadem fuerit
procul dubio corpus infirmat quippe cum iugis potatio aquae
demissum faciat corpus et neque numero dierum uel mensium
curandi regula sit constituenda sed passionis temporibus quorum
mutatione regulae commutantur ut sub eorum rigore donum aquae
uel uini ministretur hoc etiam de carnis usu erit coniciendum
caprina uero pellis odoris taetri causa noxia capiti iudicatur
non speciali atque priuata ratione item iugis atque acerrima
clysteris iniectio intestina corradit atque neruos uitiat
urinalia quoque medicamina quae diuretica uocant uesicae
infectione capitis membranas commouent item purgatiua
medicamina quae cathartica uocant defluxionem corporis
facient atque stomachum euertunt capitis etiam accuratam
diuisuram quam chiasmum uocant et testae perforatio et ustura
cutis medicamine uel igne suffecta quam scaroticam uocant et
arteriotomia patientes partes insumit et utilibus renititur
rebus siquidem nulla recorporatiua adiutoria iisdem locis
adhibere permittat
at uero concubitus siue uenus quam adhibendam probant ab
aliquibus parua epilepsia nuncupata est siquidem similem faciat
membrorum motum diuerso contractu anhelatione et sudore
attestante et oculorum conuersione cum rubore uultus ac
deinde post effectum displicere faciat sibimet corpus cum pallore
et quadam debilitate uel maestitudine et adeo neruos afficere
male uideatur ut saepe imminente accessione per somnum iactu
seminis aegri praepurgentur quod graeci onirogmon uocauerunt
item eunuchismus uires amputat non epilepsiam soluit
lac quoque sumptum facile acescit et propterea grauans
epilepticos male probatum uidetur non aliter etiam potus sanguis
testudinis siue hominis atque uituli marini et sumptio coaguli
quod graeci pityan uocant mustelae quoque siue hominum caro
siccata et equorum impetigines uel ueretrum atque testes canis
aquarii uel porcelliones supra memorati quos oniscos
appellant et aqua de squamulis siue tinctionibus ferri et cor
leporis et cameli siue gauiae cerebrum male probatur etenim
neque ex occultis causis quas graeci   uocant
rationes ducunt neque ex aliqua contagione siue tentatione ut
empirici uolunt approbata in usum uenerunt medicinae quippe cum
intelligi uel apprehendi naturali aut fortuita rerum dominatione
minime possit uti his maxime ita insuetis atque nouis et odiosis
generibus materiarum quarum nihil usu grauius esse uideatur
ipsius quoque comparatione passionis sitque admirandum quod de
aere atque uigiliis uel somno et potu et cibo uel his quae
necessario sumuntur nihil experimenti utile collegerint de his
uero ita exsecrandis et crudelibus atque inhumanis plerumque
etiam periculosis curationes ordinare uoluerint non enim
sanguinem tauri potum interficere ut themistoclem uel lac
coagulatum uel in caseum coactum aut oratorem et magum recte
reprobauerunt si quisquam humanum sanguinem facere minime
crediderit quo falso memorata a ueteribus cetera uideantur
accusatis igitur siue nudatis summatim ueterum curationibus non
est absurdum etiam cum nominibus errores arguere singulorum
hippocrates de epilepsia scribens communiter ait quisquis
in humano corpore agnouerit siccandi uel humectandi aut
frigidandi uel calefaciendi causas idem etiam istius passionis
poterit uidere curationem et neque quomodo neque ex quibus
neque quando uel quousque haec fieri debeant tradere curauit
item diocles libro quo de passionibus scripsit in his qui ex
uinolentia uel carnali cibo istam passionem conceperint
phlebotomiam probat antecedentes potius quam praesentes intuens
causas in his uero qui ex corporis habitudine in istam uenerint
passionem humoris crassi detractionem probat adhibendam quem
appellauit phlegma utitur etiam urinalibus medicamentis
quae diuretica uocant item deambulatione ac gestatione quae si
etiam uera essent adiutoria ob paruitatem tamen numeri et
magnitudinis suae magnae passioni difficile possent paria
pronuntiari aut eius destructioni sufficere
item libro curationum phlebotomans utitur medicamine catapotio
quod stomachum euertit atque post cenam uomitum facit
exhalationibus implens caput potat etiam aceto et
sternutamentum commouens priusquam in somnum ueniant
aegrotantes profecto intemporaliter commouet sensuales uias
dat etiam absinthium centaurion et lac asininum et equorum
impetigines uel mulorum neque tempus adiciens factis et odiosis
aegrotantes afficiens rebus
praxagoras uero secundo libro curationum caput imperat radendum
adhibens fricationes et cataplasma ex aceto siue bene
redolentibus speciebus etiam sternutamentum commouens et ieiunum
uomitum per singulos dies utens etiam poto lacte cum mulso
atque sale item deambulationibus plurimis atque uehementi motu
celebratis et potionibus urinalibus et cibis uariis et agninae
carnis siue haedinae atque porcinae et catulorum dans acetum
bibendum atque uinum et post uomitum sternutamenta et odoramenta
probans et spiritus retentionem item usturam atque
incisuram partibus adhibens etiam uentriflua medicamina et cum
accessionem uiderit commoueri deprimit partes quae fuerint in
querela atque defricat castoreo et uituli marini ueretro siue
uirilibus hippopotami aut testudinis sanguine uel rhombi marini
omnia confundens non enim initio rasio capitis est adhibenda nec
aceto densandum corpus neque diurno uomitu uexandum siquidem
fortitudinem tollant neque plurimo sternutamento implet enim
sensus neque urinalibus medicaminibus siquidem corpus nimium
laxent neque purgatiuis siquidem non aliter uexent neque
catulorum carnibus propter suae qualitatis horrorem neque
retentione spiritus accessione imminente tunc enim tempus est
requiescendi neque compressionibus asperant enim tumores neque
curiosis odoramentis siquidem caput neque incisura ob inutilem
dolorem neque ustionibus superpositionis enim tempore asperant
ob tumorem passionem in lenimento uero resumendos uexatione
doloris fatigant et usui recorporatiuorum adiutoriorum obsistunt
neque coagulo uituli marini uel ueretro aut testibus hippopotami
uel testudinis sanguine aut rhombi marini haec omnia experta
neque ratione neque regula sed tentatione probantur
item asclepiades primo libro celerum uel acutarum passionum
eos qui corporis raptu afficiuntur solos imperat phlebotomari
non aduertens quia ex eadem astrictione generales quaeque
species epilepsiae formantur sed accessione grauior altera
comparabitur quapropter magis exigit phlebotomiae beneficium
item phlebotomatos inici iubet clysteri uel collyrio quod
balanon appellant odoribus taetris adhibitis et fumigationibus
et naribus aceti insufflati insufflatione atque uolutatione in
sindone praestrata prohibet sane carnales cibos et uinum sed
imperat uenerem quorum accusationem atque improbationem ex ante
scriptis accipere poterimus

at serapion primo libro curationum multis ex rebus
diligentiam curandi confundit ungit enim residuum corpus oleo
colla uero aceto cum oleo rosaceo constringens ea quae laxatione
indigeant tunc exercitio adhibito dat mulsum bibendum ex aceto
confectum ac deinde nihil accipere iubet aegrotantes sed
quiescere tunc deambulare circa uesperam ac rursum conquiescere
et deambulationem repetere tunc lauari et adhibita requie bibere
hyssopi decoctionem cum aceto atque melle in trium heminarum
quantitatem tunc cibum sumere erroribus mille stomachum
uexans ut semel cibo reficiat utitur etiam ante unum uel
duos dies si ordine certo accessiones occurrerint nunc
sanguinis detractione nunc purgatiuis medicaminibus sed nunc
per superiora aut albo helleboro nunc per inferiora aut
scammonia uel nigro helleboro et his similibus perniciosis
turbationibus corpus afficiens eo tempore quo requies adhibenda
est ne ulla occasione accepta accessio generetur ordinat
praeterea quae specialiter passioni congrua medicamina
nuncupauit ex castoreo et equorum impetiginibus sunt autem
squamulae anteriorum crurum sub armorum partibus in ipsis
animalibus natae has graeci lichenas uocant siue chelidonas nos
uero ut supra dictum est impetigines uel hirundines dat
etiam cameli cerebrum atque fella et coagulum uituli marini item
dat medicamen quod ex crocodili terreni stercore confectum
probat et leporis corde et lumbis et testudinis marinae sanguine
uel testibus apri uel arietis aut galli gallinacei adhibet etiam
odoramenta et iniectiones clysteris non minus ab epilepticis in
curationibus cadens
item heraclides tarentinus secundo libro interiorum curationum
eadem medicamina conscripsit
multi quoque uetustiores istam curationem ordinantes uariis
erroribus conciderunt quos memorare superfluum est quippe
cum eorum uires proditione temporis exspirasse uideantur ex
quibus est menecrates zeophletensis item tryphon philotimus
chrysippus demarchus et horum plurimi quod est nudum atque
probabile ex conscriptione curationum apollonii citiensis secundo
libro de epilepticis item nicandri tertio libro
themison uero libro primo tardarum passionum asclepiadis
erroribus nondum purgatus ante accessionem phlebotomandos inquit
si ordo fuerit augmentorum praeseruatus sin uero errans fuerit
perspectus post accessionem imperat phlebotomiam adhibendam
modum autem detrahendi sanguinis eius approbat mutationem
quae sunt uanissimae intentiones sicut libris specialium
adiutoriorum docuimus tunc si in brachiis uel in cruribus
inquit aliqua querela exstiterit earundem partium uenas
diuidendas sin minus interiorem uenam distringendam lino
coniciens melius esse ex partibus non patientibus sanguinis
coaceruatam facere detractionem siquidem patientes magis
grauentur ob irruentem materiae lapsum qui detractae superet
modum tunc post phlebotomiam deambulatione utitur et
defricatione alienis manibus adhibita quo corporis motus
conquiescat dat etiam cibum ex mediae qualitatis materia et
nulla cogente ratione rursum sanguinem detrahit sed si
ordinem seruauerint accessiones intra quinque dies secundo uel
tertio detractionem facit de aliis quoque multis atque omnibus
corporis partibus et talis et brachiis nil metuens defectionem
sanguinem detrahit in lenimento uero ut exempli causa xxx
dierum post accessionem helleboro utitur post quattuor uel
quinque dies tunc sequenti iniciet atque alia die adhibet
lauacrum et tribus uel quattuor diebus ceteris cursibus cyclum
complet ac deinde rursum adhibet helleborum post accessionem
transactam uel certe radicium uomitum adhibet phlebotomo
dissecans corpus quod erat melius ordinare ante usum hellebori
quo leuiora maioribus praeponerentur quippe in recorporatiuis
curationibus adhibet praeterea clysterem qui uires
detrahat aegrotantis et propterea sequi non debuerit supradicta
utitur etiam localibus adiutoriis et quidem multis pro
differentia et quibusdam falsissimis ut est sub occipitio
accurata diuisura quam chiasmum uocari diximus et ferro
circumscripta in capite cutis ustura qua testa squamulis
despumatur item medium testae quod graeci bregma appellant
terebri perforatione et in accessione constrictione articulorum
et odoribus taetris atque male olentibus ex pice atque ex
spondylio castoreo galbano sinapi cum aceto quae ex ante
dictis erunt protinus refellenda
 de furore siue insania quam graeci manian uocant  

plato in phaedro duplicem furorem dixit unum fieri mentis
intentione ex corporis causa uel origine alterum diuinum siue
immissum eiusque apollinem inspiratorem esse atque nunc uocari
diuinationem ab antiquis uero appellatum furorem magna
graecorum uetustas manian appellabat quae nunc mantice dicta
est item alium inquit ex libero fieri patre alium ex amore et
appellauit eroticon alium ex musis quem appellauit
protrepticon quod carmen instruere uideatur item stoici
duplicem furorem dixerunt sed alium insipientiae genus quo
omnem imprudentem insanire probant alium ex alienatione mentis
et corporis compassione item empedoclem sequentes alium
dicunt ex animi purgamento fieri alium alienatione mentis ex
corporis causa siue iniquitate de quo nunc scripturi sumus quem
graeci manian uocant siquidem magnam faciat anxietatem quam
appellant manian uel quod animum siue mentem ultra modum
laxet manon enim dimissum siue mollem appellant uel certe quod
polluat aegrotantes nam pollui graeci lymaenin uocant uel certe
quod desertam siue solitudinem cupientes faciat aegrotos nam
graeci destitui atque solitudinem petere monusthae dicunt uel
quod perseuerantius corpus teneat et difficile pellatur et ob id
graeci ueluti moniam dixerunt uel certe quod duros atque
perferentes faciat aegrotantes quod graeci hypomeneticos
uocant
est autem alienatio tarda sine febribus quo a phreneticis
discernitur siquidem neque celer neque cum febricula esse
uideatur uel si quisquam furiosus febricitauerit discernatur a
phrenetico temporis consideratione nam praecedit in furiosis
furor sequenti febricula et non ita paruo pulsu afficiuntur quae
utraque necessario phreneticos sequentur
generatur autem frequentius in iuuenibus ac mediis aetatibus
difficile in senibus atque difficilius in pueris uel mulieribus
et nunc repente inuadens nunc paulatim increscens et nunc
ex occultis nunc ex manifestis causis ut est ustio perfrictio
indigestio uinolentia frequens atque immodica quam graeci
craepalen uocant item uigiliae iuges et amor uel iracundia aut
maestitudo uel timor uel superstitio nimia item concussio siue
percussio et intentio nimia sensuum et intellectus ob cupiditatem
disciplinarum uel quaestum pecunialem aut gloriam item pota
medicamina et magis ea quae amorem facere uideantur a graecis
philtropota appellata item detractio haemorrhoidarum ueterum
siue uaricum aut abstinentia in feminis solitae purgationis
sequentur autem eos qui non repente hac passione
afficiuntur priusquam morbus enitescat ea quae etiam
epilepticos futuros afficiunt et apoplectos signa denique ex
ante dictis sumenda memorauimus sed haec quidam discernunt ut
communibus propria iungentes graues etenim inquiunt somni
magis epilepsiam fore significant atque e contrario leues atque
parui furorem  sic etiam in iracundia constitutos capitis
implemento affici atque aestimare se in furorem deuenisse et
rursum silentio opprimi ex inani timore item maestitudo uel animi
anxietas et iactatio uel plurima ciborum appetentia et oculorum
frequens palpebratio cordis saltus et somni cum timore terribili
uel turbati effecti item uentris exstantia et frequens
descensus uenti per podicem pulsus paruus atque creber et
uehemens etenim in epilepsiam decliues ac pronos maior atque
rarus pulsus sequetur et imbecillus intuendam etiam inquiunt
qualitatem aduenientium morborum saepe enim quadam contagione
ingeruntur quae uniuersa secundum nos non tutissimam atque
certam faciunt discretionem supradictarum passionum etenim
futuris epilepticis uel in passionem pronis uigiliae irruunt et
anxietates et cetera item in aduenticiis morbis aliqua ex his
eueniunt non necessario omnia uel certe aliqua quae non
enumerauerint signa emergente enim siue prodita passione
alienatio mentis fiet sine febribus et quibusdam uehemens
quibusdam leuis et aliis alia specie atque uisu differens
uirtute tamen atque genere uno confecta nam furor nunc
iracundia nunc hilaritate nunc maestitudine siue uanitate
occupat mentem nunc timore comminante inanium rerum sicut
quidam memorauerunt ut nunc speluncas timeant nunc lacunas ne
in easdem concidant uel alia quae terrori esse possunt
item esse furorem cum quadam uaticinatione ueteres posuerunt
demetrius etiam parui temporis mentis extensionem furorem
appellat item turbore repentino expauescentes atque percussos
quosdam ut etiam obliuione praegestorum afficiantur sic
denique artemidorum grammaticum apollonius memorat nitentem
gressu crocodilum in harena iacentem expauisse atque eius motu
percussa mente credidisse sibi sinistrum crus atque manum a
serpente comestam et litterarum memoria caruisse obliuione
possessum item melancholiam inquit speciem furoris esse
nuncupandam nos uero ipsam quoque discernimus a furore
est autem insania siue furor nunc iugis nunc temporis interiecti
requie leuigatus efficiens ut aegri nunc non meminerint sui
laboris nunc obliuionem nesciant suam et nunc omnium sensuum
alienatione uexentur falsitate possessi nunc aliarum specierum
errore fallantur sic denique furens alius se passerem
existimauit alius gallum gallinaceum alius fictilem alius
laterem alius deum alius oratorem alius tragoedum uel
comoedum alius stipulam ferens mundi se centrum tenere alius se
sustentandum manu poscebat uagiens ut infans horum plurimis
accessionis tempore oculi sanguinolenti fient atque attenti
accidunt etiam uigiliae iuges uenarum extensio genarum rubor
corporis durities atque aliena fortitudo
patitur autem omnis neruositas ut ex his quae sequuntur uel
accidunt conicere poterimus magis tamen caput etenim
antecedentes plurimae querelae eius partis exsistunt cum
grauedine atque dolore afficiuntur singulis quoque sensibus
patientibus quos in capite nouimus constitutos est praeterea
passio magna atque tardissima superpositionibus ac lenimentis
uariata ex constrictione confecta etenim his qui mnaseam
sectantes aliud putant acquiescendum non est suspicantibus eum
furorem qui hilaritate affecerit aegrotantes solutionis
appellandum falluntur etenim nominis uoce siquidem graeci
diachysin animi laxationem dixerunt siue diffusionem cum hoc
animi non corporis ostendat qualitatem nam quod omnis furens
strictura afficiatur manifestum atque probabile est ex oculis
sanguinolentis qui in alto constitutam stricturam denuntiant
item quod ipsos oculos atque uenas in uultu exstantiores
habeat totius corporis attestante duritia cum fortitudine
praeter naturam adueniente ob stricturae consensum denique
lenimenti tempore fatigatos se sentiunt aegrotantes est item
coniectura facienda ex quae mentis alienationem praecedunt ut
capitis grauedo uel dolor spinae uel scapularum et tardus
membrorum motus uentris inflatio peccant denique etiam hi qui
animi passionem principaliter dehinc corporis esse concipiunt
cum neque quisquam philosophorum eius tradiderit curationem et
antequam mente falluntur accidentia substantia corporis habere
uideatur
haec sunt quae ad apprehendendum uel discernendum morbum
methodus ordinauit
curationem uero similem epilepticis accipimus adhibendam
etenim principio conuenit iacere loco mediocriter lucido atque
calido et nullo turbore pulsato nulla quoque picturae
distinctione neque fenestris humilibus luminato neque in
superioribus potius quam in solo plerique enim furore correpti
sese praecipites dederunt est etiam lectus firmissime atque
auersus ingressum cubiculi locandus quo ingredientes minime
uideant aegrotantes ne uultus uarietate lacessiti furoris
augeant uanitatem stramina praeterea mollia sunt approbanda cum
defricatione ac retentione articulorum blando scilicet tactu
et si qua pars corporis saltu fuerit agitata tepidis
uaporationibus erit mitiganda appositis lanis mollibus ac
limpidis capiti atque collo et thoraci circulatim fotus quoque
adhibendus olei calidi admixto aliquando mitigatiuae uirtutis
causa foenigraeci liquore ex eius decoctione confecto sed minime
pingui uel certe hibisci infusione aut lini seminis tunc oris
collutio atque potus ex aqua calida erunt praeterea multorum
ingressus prohibendi et maxime ignotorum mandandum quoque
ministris ut eorum errores quodam consensu accipientes
corrigant ne aut omnibus consentiendo augeant furorem eorum
uisa confirmantes aut rursum repugnando asperent passionis
augmentum sed inductiue nunc indulgeant consentientes nunc
insinuando corrigant uana recta demonstrantes ac si exsilire
coeperint ut difficile teneantur uel solitudine potius
exasperantur oportebit plurimis uti ministris et praecipere
aegros latenter retineri ad articulorum fricationem quo minime
prouocentur si etiam uisu hominum fuerint commoti erit
adhibenda ligatio sine ulla quassatione praetectis articulis ex
lana tunc fasciola ligatis ac si quicquam timere uel reuereri
consueuerint non erit itidem frequenter inducendum
continuatio enim contemptibilitatem parit sed cum causae
coegerint uel adiutorio adhibendo non succubuerint aegrotantes
tunc erit necessario inducendum quo aegri terrore uel reuerentia
opprimantur ac si etiam lucem animo contraria commouentem
uiderimus erunt eorum oculi adumbrandi quo ceterum corpus luce
tangatur
adhibenda cibi abstinentia usque ad primam diatriton
permittentibus uiribus ac phlebotomia si passio coegerit intra
diatritum et si ulla obstiterit causa detractionis congruae
faciendae aliquoties adhibita detractione modus implendus
si horum nihil obstiterit in ipsa diatrito erit phlebotomia
adhibenda tunc perunctio ora fouenda dandus cibus leuis
paruus digestibilis ut panis ex aqua calida uel alica ex melle
leuiter decocto confecta uel sorbile quicquam aut tenerum exinde
usque ad passionis declinationem alternis diebus aeger
nutriendus si uires eius permiserint proluendus denique etiam
clystere simplici si passio poposcerit tunc etiam praecordia
cataplasmatibus relaxanda ob digestionis qualitatem quo nulla
constrictio spiritum abstentum capiti transmittat
attendendae etiam species alienationis cuius accidentia
contrariorum coniectura erunt mitiganda ut eum  hilaritate
relaxemus nuntiantes quicquam quod animum resoluat
dehinc cum status passionis apparuerit detonso capite atque raso
cucurbitam infigimus adiuncta scarificatione et primo ex
praecordiis tunc inter scapulas quas graeci metaphrenum uocant
consentiunt enim facilius istis superiora dehinc etiam
occipitio ac uertici et temporibus capitis ac si uultus uel ora
fuerint affecta plurimum totum corpus erit sanguisugis
releuandum quas hirudines appellamus tunc cataplasmandum ex
panico et ceteris laxatiuae uirtutis dehinc spongiis
uaporandum et si passio iisdem permanserit secundo uel tertio
iisdem perseuerabimus adiutoriis si uigiliae fuerint
consecutae adhibenda gestatio primo ex lectulo pendenti tunc
etiam fertoria sella adhibenda etiam aquae destillatio crebra
cuius sonitu saepe aegrotantes inducti somnos capiunt tunc etiam
spongiis calidis oculi uaporandi atque palpebrarum duritia
relaxanda quo etiam per oculos usque ad cerebri membranas
beneficium perueniat curationis
ac si passio declinauerit et propterea minime uigilare atque
alienari coeperint aegrotantes dabimus uarium cibum ex mediae
materiae qualitate tunc si doloris sensum aegrotantes
acceperint adhibenda embasis ex oleo uel admixto aliquando
liquore quo fuerit hibiscus praecocta tunc capiti atque
scarificatis locis cerotaria apponenda et ex eis liquefactis
corpus omne perungendum miti defricatione tunc acopis atque
malagmatibus utemur quae nulla nimietate percutiant motum
quoque gestationis adhibentes et primo gestatoria sella tunc
uehiculo manibus acto atque toto fortificato corpore erunt in
deambulationem cogendi et uocis exercitium quod cuique
conuenerit nam litteralis etiam lectio adhibenda est et quae
sit aliqua falsitate culpata quo interius mentem exerceant
aegrotantes quapropter interrogationibus quoque erunt fatigandi
ut nunc mendacii causa nunc promendi quod quaerimus exerceri
uideantur tunc sibi dimittendi data lectione quae non sit
intellectu difficilis ne plurimo labore uexentur haec enim si
supra uires fuerint non minus afficiunt quam corporis immodicae
gestationes item post lectionem aliqua comica uel mimica sunt
offerenda si maestitudine furentes laborent aut rursum
tristitiam uel tragicum timorem habentia si puerili lusu
furentes afficiantur oportet enim contrarietate quadam
alienationis corrigere qualitatem quo animi quoque habitus
sanitatis mediocritatem agnoscat tunc proficiente curatione
erunt pro possibilitate meditationes adhibendae uel
disputationes sed nunc quoque similiter ordinatae ut
principia leui uoce promantur narratio uero et demonstrationes
extenta atque maiore tunc epilogus demissa et indulgenti sicut
hi qui de exercenda uoce quam graeci anaphonesin uocant
tradiderunt adhibendi denique auditores sunt aegrotanti
consueti qui fauore quodam atque laude dicta prosequentes
dicentis animum laxent etenim iucunda exercitamenta corporis
adiuuant sanitatem tunc post meditationem uel disputationem
deducendus mox est atque perungendus leuiter aegrotans et
deambulatione leui mouendus ei autem qui litteras nesciat
immittendae quaestiones erunt quae sint eius artis propriae ut
rustico rusticationis gubernatori nauigationis ac si ex omni
parte iners fuerit curandus erunt uulgaria quaedam quaestionibus
tradenda uel calculorum ludus habet enim quiddam quod animum
exerceat et magis si peritior aegrotanti colludat
tunc post requiem adhibita deambulatione erunt diligentius
perungendi et primo parua atque simplici defricatione mulcendi
dehinc profectu apparente etiam deuexo ductu post humeros atque
colla defricatione potiore et leui deductione quam graeci
catapsasmon uocant ultimo fricandum etiam caput quod
cum fuerit releuatum lauacrum erit adhibendum
et sicut de epilepticis dictum est uarius dandus cibus inhibito
uino tunc addendum quicquam pomorum quo corpus praetentemus
dehinc uinum dandum tenue leue atque paruum medio cibi tempore
et primo inter quinque dies tunc inter quattuor dehinc inter
tres atque duos item alternis diebus ita quotidie interiecta
uel uariata aquae potatione eodem contrario ductu quo uinum
uariabamus
tunc cum nulla coeperit aeger nouitate uexari et perferre singula
didicerit erunt addendae aeris mutationes et si quidem
philosophorum disputationes audire uoluerint erunt adhibendae
etenim timorem uel maestitudinem aut iracundiam suis
amputant dictis ex quibus non paruus profectus corpori
commodatur ac si passio permanserit et corpus tarditate
possederit superpositionibus ac lenimentis uariata erunt et
superpositiones mitigandae eisdem adiutoriis quae initio
furentibus sunt ordinata in lenimento uero prius adhibendus
resumptiuus cyclus per uariam gestationem atque uocis exercitium
musico monitore compositum tunc deambulatio atque gestatio et
cibus uarius et his similia secundo recorporatiuus sicut
superius docuimus utendum etiam localibus adiutoriis hoc
est cucurbitis recorporatiuis et rasione capillorum item
sternutamento et dropace communi atque composito ex nitro
galbano manna pyretro euphorbio et pipere tunc paroptesi
atque cataclysmo et aspergine pulueris nitrei torrendum etiam
corpus feruore solis praetecto capite dehinc sinapismo et
exercitio uario ac uehementi sed haec omnia cum adhibentur
etiam localibus adiutoriis prius erunt praetangendae ac
praemouendae longe remotae a patientibus partibus tunc secundae
ac uicinae dehinc ipsae etenim quoties longe remota
praemouentur transmissa commoditas sine partium curandarum
commotione latenter aduenit et nullam facit capitis inflationem
dehinc adhibendus uomitus ex albo helleboro radicibus
inserto et magis si quisquam ex radice pura noluerit digitis
uomitum prouocare fit enim ut inserto helleboro sponte uomitus
nascatur tunc etiam ipsum helleborum dabimus et si oportuerit
non semel sed saepius per interualla temporum item aurium
cauernis inicere debemus aquam nitro aspersam uel mulsum cum
semine urticae uel sinapi liquido quo etiam per sensuales uias
ad membranas cerebri recorporatiua uirtus adueniat quippe cum
etiam aurium tinnitus saepissime aegrotantes afficiat
dehinc erunt rursum resumendi aliptarum diligentia utendum
quoque naturalibus aquis ut sunt nitrosae et magis si odoris
non fuerint taetri quo membranae capitis quatiantur
utendum etiam peregrinatione terrena atque maritima et animi
auocamentis quibus mentis laxatio fiat erit etiam coniciendum
ex maestitudine quantum permaneat passionis quanquam soluta
uideatur non aliter quam si terebratis oculis quod graeci
paracentesin uocant ob tardam suffusionem quanquam sit perfecta
curatio uisus impedimenta perseuerant quae quadam consuetudine
potius quam passionis praesentia fieri uidebantur solutam
uero uel conuictam passionem intelligere poterimus ex his quae
de epileptica curatione memorantes docuimus
haec est secundum methodum furiosorum siue insanorum curatio
aliarum sectarum principes et ueterum methodicorum
plurimi obscuris in locis habendos inquiunt aegrotantes neque
accidentia passionis conicientes siquidem saepe quidam
obscuritatem odisse uideantur neque ipsam passionem quod sit ex
strictura effecta etenim densata corpora aeris obscuritas
minime reflari permittit abstinentis denique naturalibus
officiis impletum caput magis grauatur
adhibendam etiam immodicam abstinentiam quam graeci limanchiam
uocant non aduertentes quia immoderata cibi abstinentia uires
corporis uexat et aegrotantem naturali fortitudine desertum
adiutoria ferre non patitur perdit etiam cibandi tempora ex quo
densata corpora saepe laxantur non enim uere admittenda
aut credenda sunt ea quae suspicantur quibus ipsi insanire
potius quam curare uideantur aiunt enim ferarum similitudinem
intuendam quae deductione cibi posita ferocitate mansuescunt
non aliter etiam furentes posse iugi abstinentia mitigari quippe
cum inter sanos homines facile sapere ieiuni uideantur post
cibum uero affici hilaritate facilius aut furore iubent
praeterea uinculis aegrotantes coerceri sine ulla discretione
cum necessario deuinctae partes quatiantur et sit facilius
aegros ministrantium manibus quam inertibus uinculis retinere
cupiunt etiam certis medicaminibus somnos altos efficere
papauere fouentes et pressuram potius atque grauationem capitis
non somnum ingerentes fouent etiam oleo rosaceo aceto admixto
serpyllo et castoreo et ceteris simillimae uirtutis caput
obsidunt constringentes ea quae laxatione indigeant
item alii frigidis usi sunt rebus passionis causam ex feruore
uenire suspicantes ut aristoteles et diocles nescii quoniam
feruor innatus sine dubio tumoris est signum et non ut
existimant passionis est causa quare peiorare necesse est et
maiorem furorem fieri cum frigida curatione corpora densantur
 alii uero phlebotomiam adhibendam probant ex duobus
brachiis usque ad animi defectionem ut saepe faciunt mori
cupientes etenim defectio aut uirium amputatio sequuntur
immodicam sanguinis detractionem quam non oportebit ex utroque
brachio fieri dicunt praeterea usum esse clysteris addendum ex
acerrimae uirtutis liquoribus iniectione frequenti ex quibus
nihil utile sed potius dysenteria sequatur dantes etiam
urinalia atque uentriflua medicamina potanda quae diuretica uel
coeliolytica graeci uocauerunt auertendam etenim e
superioribus ad inferiora materiam dicunt ex quibus corpora
tabescunt neruositas uitiatur
item alii inebriandos aiunt aegrotantes cum saepe ex
uinolentia furor atque insania generetur alii flagellis aiunt
coercendos ut quasi iudicio mentis pulso resipiant cum magis
tumentia caede lacessendo faciant asperiora et adueniente
lenimento passionis cum sensum recipiunt plagarum dolore
uexentur uel certe sicut ratio poscit uicinis magis ac
patientibus locis adiutoria sunt adhibenda coguntur ergo ut ori
uel capiti plagas imponant utuntur etiam decantationibus
tibiarum uaria modulatione quarum alteram phrygiam uocant quae
sit iucunda atque excitabilis eorum qui ex maestitudine in
furorem uenisse noscuntur aliam diram uel quae occupata
mente pudorem suadeat iniecto rigore ut in bello quam dorion
appellant in his qui risu uel puerilibus cachinnis afficiuntur
cum cantilenae sonus caput impleat ut etiam recte ualentibus
apertissime uideatur uel certe ut plerique memorant accendat
aliquos in furorem quo saepe uaticinantes deum accepisse
uideantur
alii uero amorem furentibus aiunt procurandum quo mentis
intentio conuersa furoris asperitate purgetur non intuentes
nudissimam ueritatem quod plerisque furoris amor fuerit causa
sic denique alius amore proserpinae petit inferna et sibi licitas
alienae ac diuae coniugis credidit nuptias alius nymphae
ob desiderium amphitritis sese deditum mari proiecit ferunt
graecorum commenta loquacia aetheriae prolis feminam humanis
exercitatam fatis et saeuo poenitudinis dolore commotam sua manu
suos exstinxisse successus neque aspernandos ceteros accipiamus
qui ipsum quoque amorem generaliter furorem uocauerunt ob
similitudinem accidentium quibus aegrotantes afficiuntur et est
improprium atque absurdum passioni adiutoriorum in id
ipsum probare quod curas omitto quod sit impossibile amorem
furentibus persuadere siquidem iudicio carentes pulchritudinem
probare non possint nam saepe homines feras existimant uel ea
quae uiderint fingendo praesentia putant dehinc etiamsi
amor fuerit acquisitus quid magis probemus erit incertum
utrumne prohibendus sit usus uenerius an admittendus sed
prohibitus indignari magis cogit aegrotantes cum desiderata
producuntur item permissus uexat cum corpore euirato animae
quoque substantia turbatur
item alii arteriotomian probauerunt inutili uexatione caput
afficientes
his igitur omnibus experimentis inanibus conferta est furiosorum
curatio quae ne falsa putentur erunt denuntiandae personae
atque librorum nomina designanda asclepiades autem secundo libro
 adhibendam praecepit cantilenam quo etiam eius discipulus
titus adductus secundo libro de anima memorat flagellandos
sed idem etiam officiis solitis amoueri iubet aegrotantes et
uinculis constringi et abstinentia ciborum nimia coerceri et
siti affici tunc uino corrumpi uel in amorem induci ceterum
primo libro tardarum passionum supradicta compleuit item
themison phlebotomatos constrictiuis curat fomentis qui se sua
lege tenere non potuit adhibens etiam lauacrum atque uinum
plurimum et amorem suadens adiuncta ciborum copia aliis quoque
incongruis utens rebus quae magis asclepiadi quam themisoni sunt
adscribenda nondum enim sese eius liberauerat secta sic haec
ordinasse perspicitur
 de melancholia  

melancholia dicta quod nigra fella aegrotantibus saepe per
uomitum ueniant graeci enim nigrum melan uocauerunt fel autem
cholen appellant et non ut plerique existimant quod passionis
causa uel generatio nigra sit fella hoc enim est aestimantium
magis quam uidentium ueritatem uel potius falsum sicut in aliis
ostendimus nam tullius atram bilem dixit ueluti altam
iracundiam item uergilius hercule alta iracundia moto
hic uero inquit alcidae furiis exarserat atro
felle dolor
siquidem melancholici semper tristes ac nulla paene hilaritate
laxati esse uideantur
frequentat autem in masculis magis et mediis aetatibus
difficile uero in feminis uel aliis aetatibus sed eius
antecedentes causae sunt hae indigestio iugis uomitus post
cibum medicamina pota acres cibi maestitudo timor et cetera
quae etiam ualent sufficere sequuntur autem in ipsam pronos
uel uenturos ea quae etiam insanos fore denuntiant eos uero
qui iam passione possessi sunt animi anxietas atque difficultas
tenet attestante maestitudine cum silentio et odio conuiuentium
sequitur etiam nunc uiuendi nunc moriendi cupido cum
suspicionibus uelut insidiarum sibi paratarum item inanes
fletus atque murmura uacua et rursum hilaritas  magis post
cibum cum inflatione praecordiorum et articulorum frigore et leui
sudore atque stomachi mordicatione uel oris uentris usque ad
interscapulas quas graeci metaphrenum uocauerunt item capitis
grauedo color uiridis cum nigrore aut subliuidus corporis
tenuitas uirium debilitas et accepti cibi corruptio cum
ructationibus odoris taetri hoc est fumosi uel bromosi uel
piscosi item intestinorum tormenta uomitus nunc inanis nunc
fellosus uel ferrugineus aut niger et eiusdem qualitatis per
podicem egestio in lenimento uero eorum mitigatio uel multorum
depurgatio

sed hanc passionem furoris speciem alii plurimi atque
themisonis sectatores uocauerunt differt autem siquidem in
ista principaliter stomachus patiatur in furiosis uero caput et
est communiter stricturae passio et magna aliquando etiam
complexa ob plurimas egestiones praeterea est ex numero tardarum
passionum quas graeci chronias appellant
curatio autem adhibenda est quam furiosis ordinauimus non enim
phlebotomiam reprobandam attestante dolore aut hellebori
purgationem attestante passione approbamus sed exterius localia
adiutoria atque mitigatiua siue recorporatiua magis ori uentris
atque inter scapulas sunt adhibenda ac si forte aut
uomitus immodicus aut egestio uentris coegerit constrictiua sunt
cataplasmata apponenda uentri atque stomacho ut ex palmulis
thebaicis infusis uino uel pusca admixtis etiam malis punicis
uel cydoniis et oenanthe et alumine scisso aut hypocystide uel
acacia siue galla et his similibus dandi etiam cibi constrictiui
atque apponendae eius uirtutis cucurbitae
alia uero medicarum sectarum praefectis relinquamus et his qui
de furiosis scripserunt adhibent etiam bibenda medicamina hoc
est aloen et absinthium iugiter quae propter uim suam quam
habent plurimam excludenda probamus quippe cum sit possibile ex
consuetis perficere sanitatem
 liber secundus  

 cui haec insunt  

i de paralysi

ii de canino raptu quem graeci cynicum spasmum uocant

iii de auriculae dolore atque humoris fluoris fluore per
auditoriam cauernam

iu de dolore dentium

u de apprehensione siue oppressione quam graeci catalepsin
appellant

ui de uocis amputatione quam graeci phones apocopen uocant

uii de influxione quam graeci catarrhum uocant

uiii de tussicula

ix de sanguinis fluore quot uel quae sint differentiae
sanguinis fluoris

x quomodo intelligamus differentias fluoris sanguinis

xi quomodo intelligamus ex quibus locis sanguis feratur

xii de effectu siue exitu supradictarum passionum quem graeci
apotelesmaton appellant

xiii de curatione

xiu de phthisica passione

primo libro tardarum passionum de capitis diximus curatione et de
scotomaticis et de incubone sed et de epilepsia et de furore
siue insania et de melancholia nunc ceterarum curationes
ordinemus

 de paralysi  

in senibus atque hiemis tempore frequentat haec passio
difficile autem in calidis aetatibus sed generatur nunc ex
occultis nunc ex manifestis antecedentibus causis ut
quassatione uulneratione uel alia qualibet passione item
frigore profundo uinolentia indigestione luxuria atque
libidine frequenti extenta item medicaminibus potis
sed est uel fiet paralysis nunc sensus nunc motus nunc
utriusque et intelligitur sensus paralysis quoties feruens
atque frigidum non sentiunt aegrotantes manifesto partium
naturalium motu motus autem quoties feruens atque frigidum
sentiunt motu partium carentes utriusque uero paralysin
factam accipimus quoties motu atque sensu caruerint item haec
passio nunc partis est nunc partium nunc totius corporis cum
apprehensione mentis quam apoplexian uocantes acutarum passionum
libris tradidimus sed plurimis species duae paralyseos uisae
sunt alia conductione effecta alia extensione
sequuntur autem pronos et decliues in passionem hoc est qui non
repente fuerint percussi si totum corpus passurum denuntietur
ea quae epilepsiam uel furorem denuntiant si uero ex parte
grauedo partis passurae sequetur et tardus motus cum stupore et
pallore et torpedo cum sensuum debilitate quae nunc
perseuerantia nunc sine ratione recedentia intelliguntur ac
rursum recurrentia dehinc effecta passione torpor atque stupor
gelidus partium fiet plurimus uel paruus et nunc uoluntario motu
cessante nunc ex parte manente et nunc sensu amisso nunc paruo
remanente nunc etiam dolore attestante obscurato pulsu et per
profectum cessante pallore et tenuatione partis uitiatae
nutrimento cessante quod graeci atrophian uocant sequente etiam
rugatione cum adductione partium uel extensione aliqui
praeterea paralipsin uocauerunt eam quae ex omni parte naturalem
motum abstulerit paralysin eam quae ex plurima parte
uitiauerit motum quibus minime consentire maiorum auctoritas
iubet non enim passionum differentiam ostendunt sed
magnitudinem generaliter passionis ut sunt quaedam partes duobus
uel plurimis officiis aptatae quae nunc omnium nunc certorum
amputatione uexantur lingua etenim transuorationis officium
sustinens uerba distinguere non ualebit
haec sunt communes paralyseos significationes sed ob singularum
partium atque particularum quas supra diximus communiter
apprehensionem specialiter locorum impedimenta tractabimus
supercilium igitur paralysi uitiatum laxius propendebit circa
superius palpebrum uel certe sustollitur ut etiam ipsum
suspendat item palpebrum superius paralysi uitiatum laxius fiet
atque motu caret et oculi pupulam contegit uel e contrario
extentum sustollitur et oculorum pupulam nudat item inferius
palpebrum paralysi uitiatum nunc intrinsecus flectitur nunc in
semet uel exterius refunditur et motu caret atque oculum non
contegit sequitur etiam inuoluntarius lacrimarum fluor quod est
utrique palpebrorum uitio commune et si in risum uenerint
aegrotantes contortum uel conductum simulant uultum oculorum
uero tunicae siue membranae paralysi uitiatae uisum
impediunt latitudine facta pupularum quae passio uocatur
mydriasis at si conductione fuerit paralysis facta angustior
pupula fiet cessante nutrimento et appellatur phthisis
lingua paralysi uitiata uocem non disserit sed interius mouetur
et nunc nullius significationis uocem reddit nunc amputatione
facta medio tempore oppressis conatibus conticescit demonstrata
tamen uerbi intelligibili prolatione nunc imperfecta nunc ex
omni parte motu carens sed discernuntur ab ista passione qui
forte ex alia uocem amiserint cum neque colorem uel superficiem
lingua mutauerit neque sensu caruerit neque motu neque schema
suae mutauerit positionis quod fieri necesse est cum fuerit
paralysi uitiata
item odoramenti officium paralysi uitiatum odorum non accipit
sensum sed discernitur ab his qui narium uitio officium odoris
amiserunt quod appellant ozaenan quod neque torpor partium
neque pallor neque nutrimenti desertio sequatur quam graeci
atrophian uocant
labium superius paralysi uitiatum inuertitur forinsecus proditum
magis cum risus aduenerit aut locutio conducitur enim sano cum
inferiori item poto sumpto exterius facit fluere liquorem
hoc quidam caninum raptum esse dixerunt nescii sicut
principaliter futuro docebimus lemmate
item siagon paralysi uitiatus siquidem nos musculum qui buccas
colligat dicere poterimus conducitur aut laxatur uicinus
denique oculus non ualebit perfectam facere reclusionem conducto
inferiore palpebro mentum paralysi uitiatum amisso motu laxatur
aut uehementer sustollitur fauces paralysi uitiatae
transuorationis difficultatem faciunt gutturis summitas paralysi
uitiata siue ut nos reuma siue ut graeci bronchos moram
facit transuorationis et paruam tussiculam siquidem non
perfectam eo tempore faciat inductionem ne super et radicem
linguae quam graeci epiglottida uocant quo perfecto accepta
conuorantur uidebitur denique eius exstantia plurimum relaxata
item stomachum paralysi uitiatum difficultas transuorandi
sequetur uel omnino impossibilitas unde etiam praesens
periculum uidebuntur etiam difficilia transuorantibus
accepta ueluti acriora aut immaturo tempore comesta item
sequitur praefocationis sensus cum frigore in quacunque eius
parte fuerit paralysis illic namque etiam transuorata sistuntur
sed discernuntur ab his qui faucium paralysin cum difficultate
transuorandi patiuntur siquidem etiam decolorationes nutrimento
cessante ac frigus etiam immobilitas faucium necessario
concurrat item his qui ex stomacho sentiunt tumores
supradictis querelis si fuerint affecti discernuntur quod etiam
dolore atque feruore partium uexantur
si coenum uel eius summitas fuerit paralysi uitiatum quod
nos commune dicere poterimus quod arteriae atque stomacho
interpositum uideatur locorum grauedinem faciet atque sumpto
cibo uel potu in praecordiis permanebunt cum torpore sensuum ac
tumore manuum aliquando et crurum attestante singultu et inani
timore aliqui etiam reuomunt accepta nulla corruptione mutata
pyloro paralysi uitiato cibus nulla digestione mutatur sed
tamquam per infundibulum ad inferiora descendit et circum
uentrem laxior locus efficitur inferius inflatiorque quae
per uentrem egeruntur aspera atque plurima erunt et neque
fluida
nestide paralysi uitiata et typhlo entero quod nos caecum
intestinum dicere poterimus erunt ea quae per uentrem
excluduntur plurima et minus fluida uidentur enim nesteuin cum
naturam seruauerint uel nullo fuerint morbo tentata tunc
plurimum excrementorum acceptorum facere
colo paralysi uitiato inordinato motu atque inuoluntario
stercorea descendunt sine ulla humectatione uel cum foetore
maximo eorum fiet egestio sine ullo dolore longanone cum
sphinctere atque podice paralysi uitiato erit inuoluntaria
egestio stercorum nisi ex aliqua hoc fuerit circumincisione
confectum aliquando etiam praepedit uel certe egestionem
stercorum non sine tumore uel aliqua simili causa fieri
permittit
uesica paralysi uitiata inuoluntarius urinae exitus fiet sine
ullo dolore neque incisura neque circumincisione antecedente
aliquando etiam per interualla prohibitus uel paulatim retardatus
aut omnino negatus et saepe etiam pubetenus exstantia partium
fiet extenta uesica sed si ex tumore uel sanguinis gelati
corpusculis quae graeci trombos appellant aut lapide uel
uulnere difficultas fuerit mictus aut in toto negatio
discernitur quod sine dolore atque partium liuore atque
sanguinis mictu apposita manu oppresso pectine urina in paralysi
excludatur praeterea etiam peritoneo paralysi uitiato ut
erasistratus ait urina abstinetur et neque excluditur nisi
adhibito catheteri non enim uesicae ambitus naturali
consuetudine peritoneo incumbente opprimitur neque concluditur ad
exprimendum liquorem
radius uirilis paralysi uitiatus solito maior aut minor efficitur
et nulla tentigine prouocatur seminales uiae quas graeci
spermaticos poros uocant paralysi uitiatae si laxatione fuerit
paralysis effecta sine ulla tentigine inuoluntarius fiet seminis
lapsus et uocatur haec passio gonorrhoea quam nos seminis
lapsum dicimus at si conductione fuerit paralysis effecta
iugis tentigo aegrotantis sequetur sine ullo dolore atque seminis
lapsu et uocatur haec passio priapismus
crus paralysi uitiatum aut conductione breuius fiet aut
extentione longius ut plerique putent articulorum delocationem
hic factam sed discernitur hoc siquidem concauitas atque
distantia loco motos aut eiectos articulos sequatur
est autem ratione credibile ceterorum quoque interiorum singula
paralysi uitiari ut pulmonem cor uel discrimen thoracis atque
uentris quod graeci diaphragma uocant aut hypozygon uel splenem
aut iecur sed praeueniri apprehensionem mortem patientis
quae saepe latent facta cum non propria possint apprehensione
signari herophilus denique repentinam mortem nulla ex
manifesta causa uenientem fieri inquit paralysi cordis item
erasistratus memorat paralyseos genus et paradoxon appellauit
quo ambulantes repente sistuntur ut ambulare non possint tunc
rursum ambulare sinuntur
est autem passio generaliter grauis atque difficilis sed grauior
curatione fiet quoties toto sensu caruerint partes atque motu
et in corporibus iamdudum debilibus uel senibus aut ex alio morbo
praeuitiatis ut epilepsia febre item si plurimas tenuerit
corporis partes uel uitiatae necessarias
de nominibus autem specialiter elogiatis paralyticae
passionis ut mydriasi phthisi priapismo gonorrhoea et his
similibus singula praescripsimus de ceteris nunc dicemus
hanc ergo passionem multi sectae nostrae principes stricturam
dixerunt ob duritiam uitiatarum partium atque siccitatem et
grauedinem et torporem mnaseas uero conductione factam
paralipsin uocat fierique etiam aliquando extentione aliquando
solutione nos uero iuxta sorani sententiam illam uocamus
solutionem cum plurimae egestiones corporis fuerint uisae
etenim manuum uel pedum et horum similium extentione
factam nulla egestione attestante et in ligni similitudinem
duratis partibus stricturae dicimus esse passionem quippe cum
frigescere uel quadam rugatione crispari corpora commune
contrariis passionibus esse uideatur est autem passio
generaliter tarda et accessionibus atque dimissionibus uariata et
superpositionibus ac lenimentis cuius praedata atque
demonstrata significatione necessario curationem ordinamus
mox igitur effecta paralysi lucido loco atque mediocriter calido
locandi sunt aegrotantes et usque ad tertiam diem permittentibus
uiribus abstinendi tunc nisi uino fuerint pleni uel cibo
mox phlebotomandi si copia fuerit ex brachio sin minus ex
qualibet patienti parte contraria quo laquei constrictione et
phlebotomi diuisura in passione constituti non afficiantur si
autem pleni fuerint cibo alia die erunt phlebotomandi sed
partes paralysi uitiatae fricatione atque calefactionibus
recurandae et lanae limpidae ex oleo dulci atque calido
expressae et circumtegendae et fomento relaxandae tunc oris
collutio permittenda atque potu aquae calidae erunt prouidendi
praeterea accessionum ac dimissionum diligentius tempora
obseruanda quae apprehenduntur ex aegrotantium pallore nunc
aucto nunc minuto uel sensu earundem partium quibus plus
aut minus inesse uideatur item ex motu uel immobilitate aut
grauedine et leuitate aut frigore et feruore tunc diatriti
tempore adhibenda perunctio ex oleo calido ora quoque fouenda ex
aqua mediocriter calida et dandus cibus paruus sorbilis ut
alica lota ex aqua calida infusa aut oua ac si transuorationis
uel faucium partes paralysi fuerint uitiatae erunt cucurbitae
obliquis partibus gutturis atque ceruicis apponendae tunc cibus
offerendus etenim extentae transuorationis officio facile
seruire coguntur exinde donec passio declinet alternis diebus
dabimus cibum sequenti denique die post diatritum abstento aegro
cataplasmatibus utemur ex polline lini seminis et foenigraeci
tunc alia die nisi passio creuerit patientibus locis
cucurbitas infigentes scarificabimus ac si plurimae fuerint
partes passione uitiatae cogentibus magis atque urgentibus
rebus ordine praeponimus curationem uel his locis quae facile
poterunt aegrotos in periculum deuocare aut ex quibus ceteris
partibus facile possit curationis beneficium dari sic denique
stomacho laxato plurima certe conlaxantur utpote e contrario
oppressis principalibus partibus ceterae necessario comprimuntur
tunc ceteris trinis diebus quas diatriton graeci uocauerunt
alias quoque partes cucurbita releuamus
si siagon uel mentum paralysi fuerit uitiatum erunt
cucurbitae temporibus infigendae atque musculis buccarum uel sub
aurium lamnis ac si fauces fuerint uitiatae uel transuorationis
partes praedictis utemur adiutoriis item manibus paralysi
uitiatis erunt humeris uel eorum summitatibus atque palis et
brachiorum musculis aut cubitorum nodis haec adhibenda item
cruribus paralysi uitiatis uertebris atque genibus cucurbitae
infigendae
quarum quae partes non accipiunt usum ut supercilia labia
digiti sanguisugis erunt releuandae item si nimiae
tenuitatis causa aut usus difficultate neque sanguisugarum morsum
tolerare potuerint ut in palpebris uel lingua praefecta
uaporatione scarificamus et generaliter cataplasmatibus utimur
tunc si exegerit passio secundo scarificamus et spongiarum
uaporatione utemur ex aqua et oleo solo expressis uel ex oleo et
decoctione lini seminis atque foenigraeci uel hibisci aut maluae
communis uel agrestis his uero qui secundum linguam uel
transuorationis partes paralysi fuerint uitiati tempore
cataplasmatum atque uaporationum iubemus in os dari oleum calidum
uel aquam calidam et oleum continendum aut mulsum simul enim
atque eodem tempore ex utraque parte uaporata uehementius
relaxantur si uenter fuerit retentus clystere utemur
priusquam partes cucurbita releuamus et primo ex aqua mulsa
tunc si oportuerit etiam diurnis diebus ex oleo calido
iniectiones adhibemus
si intestina uel eorum uicinitas paralysi fuerint uitiata ac si
etiam urina fuerit retenta adhibitis ceteris adiutoriis atque
perfectis encathismata sunt adhibenda tunc catheterismus
faciendus quo urina detrahatur ac post detractionem oleum
calidum iniciendum atque adnexo folliculo cathetere ex ea parte
quae cystophilos graecis est appellata uel otico clystere quem
nos auricularem dicere poterimus tenui ex aulisco formatum quo
possit cauernam inuadere directum cathetere tunc cucurbitas
praedictis adhibemus locis atque uaporationibus et
cataplasmatibus eas partes cum podice et ueretris uicinis
releuamus
si stomachus fuerit paralysi uitiatus omnia sorbilia dabimus quo
facilius transuorentur ac si ea quae sumuntur aliqua ex parte
substiterint impedito meatu aegrotantium manus in aquam calidam
mittemus uel parua uascula aqua calida plena tenenda offeremus
tunc stomacho leuem cucurbitam infigemus sub ea parte quae premi
uel impediri uidetur atque ita sensim uel paulatim eam
detrahimus quo stomachi partes deferendo accipere uel transire
faciamus illata uel uacuum officium in memoriam reducamus
ac si uomitus irruerit paralysi facta nihil dentibus
interponamus si uero conductio immittimus ceram uel tabellam
tiliarem aut feruleam et ductu contrario fasciolae corrigere
tentabimus deprauata declinante passione etenim ante id tempus
difficiles in consensum partes esse perspiciuntur et propterea
quassatio potius quam effectus sequitur
utemur praeterea eodem tempore etiam cerotariis qualibet parte
paralysi uitiata et primo simplicibus ut ex cera et oleo pingui
uel sabino et squinanto admixta hibisci decoctione uel
foenigraeci semine contuso atque trito tunc ex oleo ueteri et
resina terebinthina adhibemus etiam embasin ex oleo calido
tunc calidam et oleo cibum dantes diurnis diebus ex oleribus
non acrioribus atque piscibus petrensibus et uolantum
paruioribus utemur etiam acopis ut est diasamsucum et
diamelilotum uel omnibus quae ex adipibus conficiuntur et
medullis et irino oleo uel malabatrino et cyprino et his
similibus et malagmatibus talibus ex quibus est diachylon atque
mnaseum et diamelilotum et melinum simplex
tunc gestatione corpus mouebimus pro uirium modo fertoria sella
siue cathedra longiore tunc uehiculo manibus acto dehinc
animalibus sic enim consensu persuasae altiores in corpore
materiae ad exteriora concurrunt cum in embasi ex oleo fuerint
constitutae motus beneficio praelaxato aegrotante dehinc
lauacrum adhibemus atque uinum paruum et consequenter singula
quae passione fuerint uitiata suo officio exercemus explorantes
etiam uel intuentes si quid aliud in corpore passionis
occurrerit ex quo paralysis uidetur effecta ut hoc quoque
destruamus non hac quidem quod antecedens causa esse uideatur
sed quo etiam eam ipsam passionem necessario intelligamus
quapropter si uulneratio ei fuerit congrua gerere debemus sicut
in chirurgumenis uel responsionum libris demonstrauimus
reminiscentes siquidem ex uulneribus facta paralysis sit
siue diuisura partium quod necdum proprio nomine uocabulum
teneat sed appellari claudicationes uel tardationes possunt siue
alienationes sin uero cicatrix fuerit clausa hanc mollire
tentabimus item si spinae contortio uel conuersio ex causa
effecta hanc corrigemus item si febricula aut nimia capitis
passio quam cephalaean uocant aut epilepsian ex iisdem eas
quoque destruemus item si euersio uel inclinatio fuerit
matricis eidem consequenter ordinata adhibebimus sicut
muliebrium passionum libris docuimus sin uero articuli fuerit
eiectio quamquam longi temporis eum relocamus item si quis
humoris fluor per quodlibet officium naturale ultra modum fuerit
dimissus cataplasmata constrictiua probamus ut ex palmulis
thebaicis malis cydoniis acacia hypocistide alumine et his
similibus apponentes etiam emplastrorum ea quae constrictiuae
uirtutis a graecis enaema appellata uel si qua ualent concludere
atque siccare fluentia ut sunt uulnerum medicamina quae
appellantur melana
tunc simpliciter aegros resumemus ac si passio permanserit
cyclico ductu resumptionis regulam dirigemus per uariam
gestationem deambulationem uocis exercitium lectionem
unctionem lauacra tunc post haec omnia partium adhibemus
fricationem dantes uarium cibum atque uinum iuxta praescriptam
disciplinam omnia augentes atque minuentes et nunc usque ad
piscium qualitatem ordinamus cyclum nunc usque ad uolantum tunc
etiam agrestium ultimo porcinae carnis sicut superius de
capitis curatione scribentes docuimus
dehinc adhibemus etiam metasyncriticos cyclos et primo partiles
tunc perfectos nisi ex initio uires aegrotantis eos perferre
non ualuerint denique nunc drimyphagia utemur antecedente cibi
paruitate nunc uomitum prouocamus drimyphagian linquentes et
ceteras quoque cycli regulas complemus et nunc uomitui
adiungentes drimyphagian ipsum quoque uomitum primo ieiunum
probamus tunc ex radicibus uel his similibus qualitate materiis
atque ita post frequentem radicum uomitum helleboro utemur
primo radicibus inserto uel aceto infuso quo detracto radices
immissae concisae ipso cum liquore sorbeantur
utemur etiam localibus adiutoriis in his partibus quae sunt
paralysi uitiatae ut dropace communi primo tunc composito
quem graeci pharmacoden uocauerunt psilotro quoque et cucurbitis
recorporatiuis multa cum flamma admotis atque uiolenter remotis
aut circumtractis nunc ex superioribus ad inferiora etenim
spiritus iamdudum motu uacuatus ex alto adducetur et quadam
prouocatione excitus uel accurrens sua cubilia cognoscit
singularum uiarum meatus inuadens passionis deturbato languore
hoc igitur facere tentabimus ex multis cucurbitis per spinam
recto scilicet ordine post inuicem affigentes atque sufficiens
tempus adductioni largientes et primo primarum faciemus
detractionem tunc sequentium quo sibi adductum spiritum tradant
atque in solitos prouocent meatus atque uerso ordine inferiores
primo affigentes easdem detrahemus primo
post cucurbitationem atque dropacis usum puluere nitri partes
aspergi facimus et fricari uel sinapi uel ex utroque tunc
etiam his pulueribus quae sunt ex calce uiua fecla pumice
pipere pyretro et his similibus uirtute rebus ordinamus etiam
unctiones gestationes uarias acopa quae mordicatione quadam
corpus afficiant uel accendant et emolliant ut sunt ea quae
conficiuntur ex oleo sicyonico syriaco castoreo aphronitro
sulphure uiuo agresti cucumere ammoniaci gutta squilla quam
uulgo bulbum pruriosum uocant urticae semine pyretro pipere
helleboro albo nigella galbano iri illyrica lemnida adarce
et his similibus non aliter etiam malagmata sunt adhibenda
quae corpus ualeant papulare lacessendo ut sunt ex flore salis
uel ex nitro et illud quod nileos appellatur uel diadaphnidon
uel apollophanis et caphisophontos quorum compositiones
responsionum tradidimus libris pro modo magnitudinis passionum
adhibendas atque lenimentorum alias augentes alias indulgentes
ordinamus etiam sole corpus torrendum uel paroptesin ex
carbonibus aut parietibus calefactis uel pauimento item
lapidibus ac testis hoc faciunt etiam ceromata sub sole ignita
uel terga praeuncta simili modo calefacta quae substrata
accipiunt aegrotantes uolutatione quadam conuertendos ac
defricandos et mutandos etiam loca quae deseruerint
repetenda ut ueniant feruentiora quippe cum naturaliter tergora
oleo ac sole facile feruescant utemur etiam ob similem corporis
curationem quam graeci phoenigmon uocant harena litori uicina
quae sit sole ignita ut circumtecta gremio foueat aegrotantem
tunc etiam fomentationibus ex aqua salsa uel marina aut
decoctione baccarum lauri uel omnium quae ita corpus afficiunt
manente passione etiam cataplasma ex sinapi adhibemus uel
contusam atque liquatam ferulaginem quam graeci tapsian
uocant corpus ungemus usque ad cutis ruborem atque mediocrem
partium inflationem etenim uulnerari siue uexari quosdam ex
istius herbae usu immoderationis est uitium tanquam sinapismi
usus immodicus generaliter autem similiter medentur etiam
uaporationes ex sacellis sale torrido repletis atque in lauacro
igneo usus flabrorum
ordinamus etiam si quid partialiter loco patienti poterit
adhiberi ut capiti passione uexato rasionem capillorum nunc pro
capillatura nunc contra capillaturam in mulieribus uero quae
id fieri non facile permittunt denso pectine exerceri capillos
imperamus supradicta scilicet diuersitate et cum uehementi
conatu atque primo aliorum manu et raro pectine tunc magis denso
et aegrotantis manu
ac si odorandi officium fuerit paralysi uitiatum erunt
adhibenda acriora odoramenta ut ex aceto et sale aut adiuncto
origano ex aceto intincto quo ex eo acriorem profectam
exhalationem naribus sapiant aegrotantes nunc etiam sinapi uel
castoreo ex aceto soluto per interualla uel lasare quod graeci
opon cyrenaicum uocant sed haec erunt naribus quoque immittenda
uel sinapi cum aceto et donec prouocentur iubemus eos
uiolenter emungere probamus denique betae nigrae uel
cyclaminis herbae sucum cochleare plenum naribus infundendum
utentes ptarmicis uehementioribus quae nos sternutamenta
uocamus ex pipere helleboro castoreo astruthio et horum
similibus post sternutationem uero magis odoramenta utenda
probamus haec enim uehementius odorationis mouent officium et
solas capitis partes in passione constitutas quadam mutatione
reformant
ac si lingua fuerit paralysi uitiata uel transuorationis partes
aridum sinapi dabimus masticandum ante lauacrum tunc aqua calida
os colluere praecipimus aliquando etiam liquefactum ex aceto
sorbere aegrotantem imperabimus et gargarizare hoc quidem etiam
de similibus liquoribus faciemus ut ex fico hyssopo draganto
origano thymo pipere pyretro staphisagria haec etiam
masticanda dabimus ipsam quoque linguam lasare fricantes ex aqua
soluto tunc etiam cornu cucurbitae in modum adhibemus
adducit enim non aliter quam haec spiritum et in solitas prouocat
uias quae sunt ex antecedentibus medicaminibus praepurgatae
item stomacho patiente atque uentre magis frequentabimus
drimyphagian dantes etiam lasar cum aceto ex quibus panis erit
madidandus adiuncto quolibet pulmento
ac si podex fuerit paralysi uitiatus aut eius uicina acriora
facimus uel mordicantia inici collyria quae graeci balanos
uocant uel sinapi plurimum fico admixto atque in collyrium
collectum longitudine aptum partibus inicimus et ea quae in
aliis ordinauimus fomenta nunc pro encathismatibus adhibemus
uel per clysterem inicimus aliqua ex acrioribus ut aquam
salsam uel marinam uel garum quod appellamus liquamen ex pisce
siluro confectum et si qua fuerint similis uirtutis quorum
omnium dexteros usus atque confectionis genus et adhibendi
rationem libris adiutoriorum specialium docuimus
oportet praeterea singulas partes in passione constitutas suis ac
naturalibus motibus admonere ut supercilium leuando ac
deponendo palpebram concludendo ac distinguendo linguam
producendo atque conducendo haec sunt aegrotantibus imperanda
hortandi etiam locutionem tentare quod si minime facere
potuerint ex omni parte officio linguae cessante erunt suadendi
ut animo concepta uoluant quae proferre non possunt saepe
enim quae loqui uolentes mente perceperint in alto formans
spiritus accepto motu rumpit in uocem uel certe docendi sunt
unius exprimendae litterae curam suscipere ut intra se exercendo
manifestius prodant et magis ex uocalibus ne difficultate
sonitus multarum litterarum uocis organa concludantur potius quam
reserentur tunc cum implere ualuerint dabimus lexes atque
nomina quae sint ex multis uocalibus conscripta ut est paean et
his similia sic etiam numeros dabimus et ex his exclamare
prouocabimus aegrotantes ac deinde lectionem offeremus uel
disputationem
haec adhibenda sunt etiam si buccarum partes circa labiorum
confinia quem graeci chalinon uocant fuerint in passione
constitutae danda etiam mastiche masticanda uel cera
indulgentior mordenda tunc ferulae particula uel per profectum
tiliae tabella plus enim illorum singula quodam cum certamine
partes faciunt exerceri tunc danda etiam frangenda arida fabarum
grana uel amygdala molliora ac nuces auellanae primo tunc etiam
glandes paulatim aucto numero quantitatis
ac si digiti fuerint in passione constituti erunt commouendi
oblatione cerae emollientis et malagmatum suprascriptorum quod
non solum motu sed etiam tactu medicamina propria uirtute
medeantur praeterea eodem exercitii tempore et in illis
quibus totae manus paralysi fuerint uitiatae uel earum quaelibet
partes haltheres erunt offerendi etenim pondere pro modo
uirium aegrotantes quodam labore partes exercent sed erunt
praedictis malagmatibus commouendi atque monendi ut primo
teneant uel baiulent aegrotantes tum demum ex ipsis simili
ratione feriendo manus exerceant ac si crura fuerint
paralysi uitiata si fieri potuerit per se ipsos sin minus
aliorum impulsu extensione atque conductione exerceant eas
partes non tamen sine suasione quo non solum motibus
exerceantur uerum etiam ipsi connitantur
erunt denique ob uarietatem motus artis industria partes
commouendae hoc modo iacente aegroto cruribus imposita fasciola
superpendenti rotulae quam graeci trochilion appellant alterum
ex initiis fasciolae inserendum hinc tenendum dare nunc
ministro nunc aegrotanti demonstrato motu ac partili qui nunc
adducta fasciola subleuet crura nunc indulta deponat sed
cum non solum leuare ac deponere uoluerimus sed etiam extendere
aut inflectere partes paralysi uitiatas duae erunt fasciolae
imponendae altera genibus altera talis tunc per supradictam
rotulam traiciendae et apprehensis initiis similiter offerendae
patientibus uel ministris ut uicissim adducant quo ea quae
genu continet adducta et ea quae talum continet indulgente hoc
motu crura flectantur rursum talari adducta et indulta ea quae
genu continet cruris fiat extensio ac si sedere potuerint
aegrotantes erit fasciolae medietas pedibus submittenda cuius
initia eidem tradita cogatur labore proprio per se ipsum
adducendo atque indulgendo suis cruribus motum praestare
simili etiam modo manus in passione constitutae moueri posse
noscuntur ut ex altera fasciola iubeat quam oportet partem
articulis digitorum uicinam quam graeci carpon uocant altera
cubitum circumdari
praemotis igitur uel exercitis ut supra dictum est imperabimus
ut sella tonsoria sedeant aegrotantes quae sit obliquis
anconibus fabricata quibus incumbentes sese leuare nitantur et
nunc fulciti ex utroque alarum latere ministrorum officio
deambulationem tentent uel incumbentes baculo aut uehiculo
manibus acto quod infantibus saepe motum discentibus fabricatur
sed magnitudine tamen aegrotantibus coaequandum
dehinc cum gestationis augmenta sufficimus conficienda sunt
quae transgredi pedibus nitantur aegrotantes tunc etiam
perfectis in terra lacunis deambulationem imperabimus ac deinde
calceamentis adiuncto plumbo prius paruo ut exempli causa uncia
tunc plurimo atque pro augmentorum gradu usque ad libram
deducto tum etiam itineris celeritas erit augenda habet enim
maioris laboris officium
uarianda etiam omnis regula ut nunc resumptiuos cyclos in
metasyncriticos deducamus nunc e contrario uersa uice gradum
reuocemus praeterea perseuerante passione ad hellebori usum
probamus accedendum non solum semel sed et cogentibus rebus
secundo uel tertio tunc resumendos atque naturalibus aquis
dandos et magis calidioribus ut sunt in italia patauinae
ueseuinae et senanae et caeretanae appellatae etenim albae
siue albulae quae sunt appellatae quod sint frigidae uirtutis
solutione laborantibus uel fluore quorumlibet officiorum
naturalium a ueteribus sunt approbatae utendum etiam
natationibus marinis uel supradictarum aquarum et primo partibus
passione uitiatis inflatae uesicae sunt adiungendae quod
natandi laborem minuant item aquarum ruinis partes in passione
constitutae sunt subiciendae quas graeci cataclysmos appellant
plurimum etenim earum percussiones corporum faciunt mutationem
peregrinatio quoque adhibenda terrena atque maritima
necnon castoreum poto damus si quisquam eius odoris
difficultatem perferre ualuerit recorporatiuam curationem quam
graeci metasyncriticam uocant utilem approbamus partibus in
passione constitutis
haec est secundum methodon paralyticorum curatio
ueterum autem medicorum hippocratis atque herophili sectatores
memorant ea quae in passione constitutos sequuntur curationem
uero nullam tradiderunt item diocles libro quo de passionibus
atque causis et curationibus scripsit eandem dixit conducere
curationem quae epilepticis est ordinata
dehinc praxagoras secundo libro curationum primo uomitum
probat et his praesertim qui caput fuerint paralysi uitiati
nunc ante cibum nunc post cibum tunc reuocationes atque
uentriflua et urinalia medicamina quae coeliolytica atque
diuretica appellauit adhibet etiam clysterem iugem et acriorem
bibendum etiam cum aceto asininum atque bubulinum lac probat
tunc cataplasmata et malagmata et sudoris prouocationes et si
quis uomere facile potuerit parum hellebori pulmentis
interiectis diebus admiscet neque mox factam paralysin curans
neque recte a uomitu incipiens  et in his magis qui caput
paralysi uitiati uidentur  priusquam ex aliis adiutoriis partes
fuerint releuatae dehinc sensibilis post cibum omnis est
uomitus et multo grauius iugis at praxagoras iubet quotidianis
aut alternis diebus adhibitos suis dogmatibus frustratus
erroribus quanquam uentriflua atque diuretica et clysteres iuges
approbauerit non enim quod mutationem corporis haec facere
ualeant existimauit sed quod materiarum facere detractionem
atque corpus liquidis uacuare item aceto poto dato lac repugnat
cuius usus magis grauis dehinc qualibus cataplasmatibus uel
malagmatibus sit utendum dicere negligit sed neque tempus
adhibendi discreuit non enim quando mitigatiuis utimur
cataplasmatibus tunc erit malagmatibus utendum at iste pariter
utraque composuit item sudores laxatis corporibus fiunt non
ipsi laxamentum faciunt sed neque quemadmodum sint prouocandi
docuit aut memorauit item album helleborum paruum datum
praefocationis ingerit periculum et multo potius quoties sunt in
uomitum difficiles aegrotantes mitto communiter eum dixisse
interpositis diebus offerendum et tempus non memorasse cum
passionem necesse sit superpositionibus ac lenimentis uariari

item erasistratus de paralysi scribens differenter curandos
ait eos qui conductione sunt paralysi uitiati ab his qui
extensione uidentur affecti etenim neque cataplasmata neque
malagmata secundis inquit conuenire non aduertens quoniam etiam
strictura densata quaedam corpora ui maiore non aliter quam
chordae tenduntur laxata denique medicinalium uirtute saepe
retenduntur item initio curationis clysterem probat phlebotomiae
negligens potentiam quo adiutorio maius nihil maioribus
approbatur tunc inquit effecta febricula detrahendum cibum et
dandum mulsum ex aceto confectum profecto densata constringens
tunc obseruatis temporibus accessionum uel dimissionum dandam
ptisanam probat aut olus quorum alterum inflat alterum facile
corrumpitur dehinc aromaticas approbat potiones et alias mites
alias uehementes uentrem quoque facilem cupit ex quo stomachus
necessario uitiatur et neque quanta neque quando neque quae
danda sint memorauit prohibet etiam uinum anni spatio uana
intentione tempus definiens dat etiam lac cum melle atque sale
quod est contrarium supradicto mulso ex aceto confecto utitur
praeterea uomitu post cibos quod iam superius fieri damnauimus
uitiat etiam deambulationibus harenosis in locis ex sola
intentione sui dogmatis etiam uentrem facilem cupit caduca
suspicione deceptus
asclepiades uero principaliter de paralysi nihil scripsit sed
erasistrato respondens eos inquit qui non graui dolore in ista
passione afficiuntur phlebotomari non oportere eos uero qui
priuatis sensibus peiore strictura uexantur abstinendos primo
tum iniciendos probat adhibet etiam purgatiua medicamina quae
graeci cathartica uocauerunt cum sint haec corruptiuae
uirtutis et propterea corpus elimando consumant potius quam
relaxent sed specialiter a laxatione paralysi uitiatis
adurentia inquit medicamina conuenire et fomentationem paruam
paulo feruentius temperatam non aduertens quia plurimum extenta
conductis similem exigunt laxationem atque indulgentiam tensionis
et non ut existimant constrictionem utraque etenim haec
passioni subiecta sunt ut etiam stupor corporis uel frigidus
torpor quem non semper ac necessario uaporationibus uerum
etiam frigore adhibito releuamus siquidem contrariis inter se
passionibus haec subiecta monstrantur ordinat praeterea idem
in harenae spatio deambulationem quod appellant scamma atque
transcensum lignorum et inter plurimum tempus bibendum uinum
item themison primo libro tardarum passionum in quibusdam peccare
cognoscitur nondum rectam methodon respiciens etenim
phlebotomat ex ea parte quae passione uitiata est si inquit
sensu non caruerit non curans ut supra demonstrauimus
euitanda omnia quae adiutorio quadam necessitate ueluti
uexabilia uideantur esse coniuncta dehinc lanam sucidam quam
oesypon appellant capiti iubet imponi aceto atque oleo rosaceo
infusam neruis autem ceruicis atque spinae et cruribus et
brachiis uinum atque oleum cum sale imponendum iubet constringens
atque lacessens incongrue ea quae phlebotomiae miti
releuatione laxauerat tunc tertia die cibum probat atque quarta
die cucurbitam imponi adiuncta scarificatione non interrogans
passionis tempus solum numerum dierum imprudenter attendens
dehinc sequentibus gestationem probat et neque in eo definiens
tempus atque audaciter secundae diatriti expectationem spernens
dat etiam aloen in potu et ex aqua calida et oleo intestinis
dare laxamentum ordinat praeterea anatresin testae
faciendam quam nos perforationem uocamus iamdudum quidem et in
aliis methodicis explosam et harenae deambulationem conuenire
existimat atque plagis ferulae caedendas partes in passione
constitutas profecto quae salsae aquae mitigatione atque
recorporatione uidentur esse curandae
item lysias primo libro tardarum passionum cum his omnibus tum
medicosis quoque fomentationibus utendum probat plurimi etiam
alii aceto atque oleo roseo fouentes cum herpyllo et ruta et
hedera et castoreo probant praeterea iuges clysteres atque
purgatiua medicamina quae cathartica uocauerunt et magis
hieram cuius usum graeco libro epistolarum ad praetextatum
damnauimus scribentes sunt enim ea quae stomachum uitiant
fugienda ut sunt corpus insumentia et quae moderationis nostrae
careant potestate
item thessalus secundo libro de regulis scribens plurima recte
dixisse probatur quaedam uero proterua festinatione caduca
etenim post phlebotomiam usque ad tertium imperat abstineri
solum potum diurna cum luce offerendum tunc transacta tertia die
atque hora qua sunt aegrotantes paralysi uitiati cibum probat
quibus respondere facile quisquam poterit si quaerat qua
intentione thessalus oriente luce potum iubeat dari etenim si
continuationis causa id fieri responderit oportebat etiam cibum
eodem tempore approbare sin uero accessionum frequentia id
existimat declinandum uel suspicione futurarum et propterea post
tertium diem cibum transferendum quo transacta hora passionis
illatae tertia die recte aegros nutrire uideamus oportebat etiam
potum non communiter et generaliter diurnis diebus nec initio
lucis offerre sed horarum dimissione captata dehinc non semper
ac necessario tertia die cibum oportet dari sed etiam quarta
continuationis quae initium ex die sumpsisse uisa uel ob typum
eadem ratione currentem idem post haec similiter ut themison
quarta inquit die cucurbitas infigendas non interrogans utrum
passio sumpserit statum quod est maxime seruandum ait praeterea
alternis diebus cibandos usque ad certum numerum dierum quod
infinitum reliquisse perspicitur audaciter etiam atque inuidiose
acopa quaedam uel malagmata probat excludenda solius
moderationis neglectae arguens uitia haec sunt quae etiam
thessalo sorani diligentia uidentur esse responsa
 de canino raptu quem graeci cynicon spasmon uocant  

in ista passione constitutos sequitur conductio siue
contractio repentino motu ueniens ac recedens sine ulla corporis
turbatione et nunc utriusque labii in ultimo fine siue oris
angulo quem graeci chalinon uocant ut etiam buccas adducat in
posteriorem partem crebrissime tanquam ridentibus nunc
palpebras uel supercilia ac nares ut etiam colla atque humeros
rapiat et ita patientes faciat commoueri tanquam onus humeris
baiulantes transferendi ponderis causa

differt autem a spasmo et paralysi musculorum qui buccas
colligant siquidem spasmus acuta atque celer passio perspicitur
caninus uero raptus etiam tarda item paralysis supradictorum
musculorum non ut demetrius ait apameus eo differt quod non
sit in canino raptu partium conuersio hoc enim contra manifestam
rationem intelligitur dictum sed quod ipsa conuersio coacta
celeritate prius facta quam fieri sentiatur
curationem uero ex ante scriptis accipiendum ducimus et magis
quam de paralysi monuimus oris partium
 de auriculae dolore atque humoris fluore per auditorias cauernas  

sensuales aurium uiae siue auditoriae cauernae quos graeci
acusticos poros appellant difficillimis saepe doloribus
uexantur ut etiam occipitium teneant et oculos atque buccarum
musculos et perseueratione quadam tardissima tempora teneant et
caput aliquando etiam humoris fluor per easdem cauernas fiet
quem graeci reumatismon uocant et ita iugis ut saepe uulneret
altiora atque corrumpat et ossa conterebret et propterea copiam
fluentis humoris efficiat

oportet igitur accessionis tempore discernere curationem et
in lenimento communem magis hoc est recorporatiuam quam graeci
metasyncriticam uocant approbare ut cum dolor fuerit in
initio adhuc nouam passionem iudicantes quicquam destillari
faciamus in has cauernas constrictiuum medicamen uel ex lana
limpida sumentes auriculae immittamus ut est amygdalinum uel
roseum oleum uel acetum et his similia utendum etiam requie
corporis atque abstinentia et silentio suo etenim officio
accepta uoce aures necessario commouentur et propterea maiores
dolores efficiuntur

at si passio fuerit augmentis asperata erit immittendum
oleum calidum ac dulce ac mollibus lanis praetegenda exteriora
atque uicina locandi praeterea aegrotantes calido in loco et si
dolor coegerit phlebotomandi atque tertia die leui atque
sorbili cibo reficiendi et ob mitigationem doloris exterius
admouenda uaporatio tepidi uaporis uel sacelli ex polline tenero
conferti tunc cataplasmata laxatiua et cum dolor sumpserit
statum erunt admouendae sanguisugae quas hirudines appellant
circa fines auriculae hoc est circulatim auditoriam cauernam
habentes cartilaginem praetermissam uel certe eius
posteriora cucurbita admota scarificanda adhibita uaporatione
spongiarum calidarum ipsam quoque cauernam inuoluta lana per
melotida oleo calido tinctam paulatim penetramus atque illic
lana derelicta ferramentum detrahimus
tunc declinante passione cerotaria apponemus dantes uarium cibum
et uinum ac si humoris fuerit fluor quem reumatismum uocant
eadem adhibemus quae initio doloris adhibenda probauimus dehinc
eorum augemus potentiam ut cauernae ipsi faciamus infundi
collyrium quod appellamus diaglaucium ex uino solutum uel
aceto uel illud medicamen quod appellant herae uel mulsum ex
uino factum quod sit praecoctum in mali punici cortice cum nardo
uel amygdalis amaris et aceto croco et myrrha et alumine uel ex
herbarum sucis constrictiuae uirtutis tum auriculae
uicinantia circulatim cataplasmate ex cydonio malo ac simili
medentium uirtute contegemus uel medicamine quod appellatur
diaiteon quod est siccatiuae uirtutis uel icesio aut
diadictamnu et his similibus dehinc si passio coegerit radendum
est caput et constrictiuis cataplasmatibus contegendum dandi
etiam cibi constrictiui
et lenimenti temporibus siue dolorum tardantium siue humorum
fluentium resumptiuus adhibendus cyclus tunc recorporatiuus et
localiter ipsis cauernis per clysterem oticum inicienda nunc
destillatio aquae cineribus liquatae quam uulgo lixiuium uocant
graeci coniam nunc sinapi liquido atque etiam admixto fico
erunt exteriora cataplasmanda donec rubor maximus fiat quem
graeci phoenigmon appellant item utendum immissione medicaminum
ex garo confectorum quod uulgo liquamen appellant uel his
uirtute similium materiarum tunc etiam totius capitis curationem
ex illisione aquarum supercadentium quam graeci cataclysmum
appellant quibus etiam aurium uicina sunt maxime concuranda
dehinc acopibus et dropacibus et malagmatibus acrioribus et
aquis naturalibus utendum sic enim intardata corporibus emoueri
atque excludi mutatione poterunt curationis
 de dolore dentium  

fiunt dolores dentium nunc omnium nunc aliquorum nunc unius
cum sibi uicinantibus gingiuis ut etiam contumescant ac saepe
ora faciant subinflari uel eorum aliquas partes crescente
passione terebrari nam saepe dentes et gingiuae computrescunt
corruptis ossibus quibus natura inserti sunt recedentibus
tumore cogente gingiuis
sed etiam nunc erit curationis diligentia partienda ut initio
doloris uel certe si ita passio recurrendo tardauerit
superpositionis alia adhibeatur curatio alia lenimenti
quapropter adhuc recedentibus passionis motibus uel in
asperitate superpositionis doloribus constitutis conuenit
abstinentia cibi atque requies corporis ut initiorum causae
aqua quae uirtute constringat collutioni oris adhibenda sit ut
est a plerisque conscripta decoctio in aqua et uino herbae
sideritis uel acaciae uel leuces quam etiam populium
uocamus aut mandragorae sed non sine cautione ne quid ex ipso
liquore transuorent aegrotantes item pentaphylli herbae aut
papaueris necnon personatiae aut herba phlomos in pusca decocta
uel ex cornu ceruini drachmis quinque et aceti hemina usque ad
sui medietatem decocta uel ficus pingues cum aceto decoctae aut
alterci radices cum uuae lupinae suco et uino sufficienti simul
coctae erunt praeterea ex his aliqua parti in doloribus
constitutae apponenda uel lenientia uel simili uirtute
medentium materiarum
tunc cum dolor uehementescere coeperit lecto tradendus est aeger
atque blando tempore calefaciendus et supino capite
collocandus sed paulo prominentius a cetero corpore subleuato
tunc articuli fricatione calefaciendi atque musculi buccarum lana
oleo calido infusa circumtegendi appositis sacellis ex
pollinibus calidis confertis tunc oris collutio ex oleo
adhibenda dulci atque calido uel foenigraeci suco aut alica aut
ptisana uel glycyrrhiza aut lacte cum melle et si nimius fuerit
dolor phlebotomia adhibenda tunc tertia die quo sanguinis
facta detractio est sorbilibus atque calidis cibis aegri
nutriendi sed plus perungendi alia quoque die si dolor
steterit atque durauerit et officium cessauerit uentris erit
amouendus ex simplici clystere et loca in dolore constituta
ferro laceranda appositis cucurbitis secundum buccarum musculos
atque gingiuarum locos aliquando etiam ipsae gingiuae
scarificandae uel circumseparandae a dentibus ferramento quod
pericharactera uocant est etiam mitigatiua ex oleo uaporatio
quae fiet sic ex feruenti oleo lanam melotidi inuolutam
tingimus tunc gingiuis altrinsecus imponemus hoc est interiori
atque exteriori parti et ipsis quoque dentibus quantum aeger
ferre feruoris potuerit sed praetegenda uicina sunt lana
praemissa ne facile pustulentur
alia quoque uaporationum genera quae sunt a ueteribus tradita
erunt adhibenda ut thuris granum igne calefactum tunc tenui
linteolo inuolutum dolentibus dentibus apponatur et ita mordeat
aegrotantes ut ex ipso uapore resumantur item thuris triti
puluerem singulatim linteolis pluribus illigamus tunc eorum
singula oleo calido praetincta aegrotantibus offerimus mordenda
dentibus scilicet in dolore constitutis aliqui etiam scillae
paruum modum aiunt oleo concoquendum quod nos differendum
probamus ac lenitatis tempore adhibendum siquidem ob acrimoniam
scillae recorporatiuam habeant uirtutem oportet praeterea
etiam mentum uaporari exterius et spongiis expressis ex aliqua
coctione laxatiuae uirtutis ad mitigandam materiam uel ex ipsa
adhibere fornentum tunc cerotaria apponenda probamus ex oleo
cyprino uel irino item malagmata sensim calefacientia tunc
lauacro atque uino et cibo uario utendum
at si tardi temporis dolor fuerit effectus ut chronia passio
uideatur et nunc superpositionibus asperata nunc lenimentis
emollita oportebit superpositionis tempore iisdem adiutoriis
perseuerare totum uero corpus resumere sicut frequenter
docuimus praeterea tempore exercitii erit offerenda cera
quam aegrotantes mordendo dentes exerceant sicut nuper
demonstrauimus de paralysi scribentes ultimo autem tempore
gestationis erit adhibenda ac fricatio capitis atque oris
sed ipsius manibus aegrotantis paruissima plurima uero ex
alienis sed longitudine temporis potius quam uehementia ne
caput nimietate moueatur tunc ne partes refrigescant uel
impleantur etiam a plurimis erit corpus confricandum ut duobus
ministris ab humeris latera et aliis duobus ab inguinibus
crurata tunc resumptione paulo fortius erunt partes
recorporatione curandae ut post fricationem strigili non
obtuso uel asperis pannis buccarum musculos usque ad ruborem
fricari faciamus et nunc dropacem illiniri nunc etiam ipsos
dentes atque gingiuas uehementius fricari dantes praeterea
iugiter oleum calidum sorbendum atque continendum et despuendum
item aquam frigidam tunc interpositis duobus uel tribus
diebus ex humore in quo fuerit decocta mali punici cortex
adhibemus oris collutionem uel in quo sit praetincta ignita galla
uel ex aquis sua uirtute medentibus item dentium confricamentis
utendum quae constringere atque fortificare ualeant sicuti
libris medicaminum ordinauimus uomitus uero post cibum
factus omnibus est contrarius et maxime in ista constitutis
passione item non aliter uenus obesse probatur et uinolentia
multi autem ueterum medicorum accessionis tempore ea medicamina
adhibenda iusserunt quae anodyna graeci uocauerunt nos
indoloria dicere poterimus quae aiunt nocturno tempore
adhibenda profecto sensum non dolorem auferentia adhibent
etiam fumigationem dentibus ut bitumen cum simili pondere
myrrhae uino conspersae mollibus prunis impositae tunc iubentes
ore aperto aegrotantem fumum accipere cum fuerit melius haec
propter inflationem capitis prohibere et offerre mulsum calidum
uel quemquam mitigatiuum liquorem continendum uel ut aiunt
carbonibus infundendum ut exinde exhalatione facta solatium
capiant aegrotantes item iubent circumdandos atque inuoluendos
dentes ex opio galbano pipere uel lasere et peucedano et herba
quam tithymalon uocant haec quidem etiam corruptis dentibus
adhibenda probauerunt necnon tenue linteolum apponendum
praelinitum oleo cocto uel sale et cedria uel ex croco atque
pipere longo et rosa recenti et iri illyrica galbano cocco
cnidio styrace nitro cum melle medicamine confecto quae omnia
ob acrimoniam lenimenti tempore locum potuerint inuenire
quanquam sit etiam fugienda satietas medicaminum plurima
omitto quod tithymali sucus appositus dentes infringat non
aliter etiam pericharacteres exhibiti qui dentium dolores
mitigent locorum mortem faciunt et ipsorum dentium laxitatem
quidam aiunt ungendas gingiuas accessionis tempore amurca aut
simili modo infecta lana ex oleo ueteri et myrrha cum uino et
oleo resoluta atque in crassitudinem mellis deducta cum
secundum methodon aliud sit tempus medicaminum lacessentium
item alii praesente dolore in contrariae partis auriculam
aiunt balsami sucum mittendum cum sucis supradictis simili modo
uel oleo his omnibus resolutis uel oleo decoctis aut in quo
decocta sint hederae nigrae folia decem et squillae medium in
oliuae magnitudinem spe auocandae materiae deprauati uel
maioris doloris illatione causam anteriorem auocantes
obscurantes auocatis sensibus aegrotantes
item alii eius partis quae dentis dolorem sustinet nari
hederae sucum infundentes cum olei parte dimidia ex ferramento
quod rhinenchyton uocant adhibentes etiam sternutamenta et
apophlegmatismos et odoris medicamina quae iugiter aiunt
apponenda et sint uirtutis lacessentis quae stomatica uocant
quorum singula tamquam recorporatiua non mitigatiua in
lenimento adhibere probamus
item alii statim ad auferendos dentes dolore pulsatos
accurrunt nescii quoniam detractio amissio partis est non
sanatio quapropter sicut alias quoque partes in tumore
constitutas non detractione sed mitigatione curamus sic etiam
dentes concurandos accipimus etenim si quisquam dentium fuerit
exesus exigit primo mitigationem tunc sui detractionem
faciendam quippe cum non sit a periculo remotum doloris tempore
dentes auferre et maxime integros hoc est qui non fuerint
exesi uel corrupti aut mobiles consensus etenim superiorum
partium necessario sequetur et musculorum et oculorum
herophilus denique et heraclides tarentinus mori quosdam
detractione dentis memorauerunt nam erasistratus plumbeum inquit
odontagogum quod nos dentiducum dicere poterimus apud delphum
in apollinis templo ostentationis causa propositum quo
demonstratur oportere eos dentes auferri qui sint faciles uel
mobilitate laxati uel quibus sufficiat plumbei ferramenti conamen
ad summum sic autem putant quod omnis dens dolore uexatus et
qui nocet sanos est detrahendus oportet etiam omnes auferri si
omnes fuerint dolore possessi quomodo autem sint auferendi
dentes exesi uel moti nisi seruari potuerint libris
medicinalium responsionum docuimus

ac si aliquando ex tumore gingiuarum uisi fuerint commoueri
oportet constrictiuis uti collutionibus quarum materiam ex parte
superius diximus adhibendum oleum lentiscinum et aquae
coelestes et lac asininum est enim densabile item decoctio mali
punici uel gallae aut acaciae aut rosae aut murtae nigrae aut
mali cydonii uel platani baccae ungendae praeterea gingiuae
medicamine quod apellamus diamoron item dioporon et diaroos et
diomphaciu et oenanthino item si quaedam emerserit gingiuarum
sanguinatio corallii tusi puluis cretus atque intus ponendus
et alumen cum melle item eruca cum aceto apponenda sed haec
sunt primo concoquenda iugi motu uersata

 de apprehensione siue oppressione quam graeci catalepsin
appellant  

hanc passionem ueteres tanquam specidem uel propriam
tradiderunt quasi nullo ex genere uenientem ut chrysippus
memorat sed de ipsa niceratus conscripsit librum probans
scilicet etiam ueteribus medicis cognitam quod nos confirmamus
sed quia nunc tarda nunc celer a methodicis approbatur quamquam
sit a nobis celerum passionum libris plenissime tradita etiam
nunc erit ordinanda quippe saepe in tardum ueniens motum et
propterea chronia nuncupanda

sequitur autem patientes febricula et uocis amputatio cum
oculis patientibus atque impalpebratione difficilioreo
tempore quo statum sumpserit accessio et omnis immobilitas cum
palpebrarum impossibili atque horrenti positione quae
declinatione facta aliqua ex parte accipiat motum etenim admota
manu ac digitis circumtractis oculis tenus palpebrare cognoscitur
aegrotantis atque obtutu intento translationem manus in
quamlibet partem declinatae sequetur conuerso scilicet
uultu dehinc inclamati intendunt lacrimantes sine ulla
responsione et si odoramenta iucunda fuerint admota
declinatione quadam moueri intelliguntur frequenter adducentes
spiritum hauriendae exhalationis causa at si taetra odoramenta
fuerint admota recusare uidentur ac fugere item dulcia atque
amara ori admota labiis uel linguae illita sentiunt non aliter
si ulla fuerint punctione pulsati et nostro officio tentam manum
suo replicant uel colligunt item lacessiti collugent ingemunt
attestante uultus rubore cum pulsu magno ex uehementibus atque
fortioribus saltibus confecto

in declinatione uero plurimus saepe sudor sequetur ac
feruens et in dimissione limpidae sinceritati proximi
efficiuntur at rursum in accessionem si redeunt aegrotantes
peiorante passione plurimus feruor accedit cutis et spiratio
celerrima quam graeci tachypnoean uocant oculorum conuersio
manuum contractio sudoris ignei defluxio maculis emergentibus in
thoracem atque uultum et primo rotundis in similitudinem
ulcerum quae iontus appellant

item ab apoplecticis haec discernitur passio quod in ipsis
paruus atque creber pulsus inueniatur et non ut in catalepticis
maior atque percussibilis et neque iucundum siue taetrum odorem
accipiant neque dulcia et amara consapiant item ab his qui ex
stomachi passione obmutescunt siquidem in his rursum paruus
atque imbecillis pulsus inueniatur attestante singultu cum
manifesto tumore in stomacho apparente haec est discretio
similium passionum sed ei curatio adhibenda est quae
epilepticis dicta est

 de uocis amputatione quam graeci prones apocopen uocant  

uocis amputatio fiet ex clamore nimio aut frigore aut ardore
siue ustura faucibus asperatis uel etiam tumore nimio fit autem
obtusio sonitus emissae per spiritum uocis atque hirta uel
aspirationis tractu grauata locutio
recenti denique passioni atque eius initio conuenit adhibita
requies cum abstinentia cibi et spongiarum cum aqua frigida
expressarum admotio gutturis per ambitum faucium quem
anthereona uocant ac si passio uehementescere coeperit ut
maiora deposcat adiutoria adhibenda phlebotomia tunc sorbilibus
cibis nutriendi adhibitis etiam gargarismis ex oleo dulci atque
calido siue calida et oleo uel aqua mulsa aut decoctione uuarum
cantabri ficuum pinguium palmularum glycyrrhizae necnon
etiam suco alicae uel ptisanae ut ex eorum uaporatione siue
exhalatione ascensum spiritum rapiant aegrotantes tunc etiam
spongiarum adhibenda uaporatio atque usus electariorum ex melle
decocto et nucleis et lini semine et ouorum uitellis et draganto
ex mulso et uino praemollito dehinc sorbili ex amygdalis
medicamine utendum in declinatione uero lauacro atque uario
cibo et uino deambulatione uel gestatione
ac si querela tardauerit aegrotantium erit in lenimento
adhibenda drimyphagia dropacismus defricatio tunc etiam
uomitus ex radicibus atque uaria gestatione et uocis
exercitatione quod graeci anaphonesin uocant adhibito
praeceptore sicuti iamdudum docuimus temporum ordine seruato
adhibenda etiam et arteriaca medicamina quae partes in passione
constitutas exerceant a graecis amyctica appellata quorum
compositionem libris medicaminum conscriptam dedimus
 de influxione quam graeci catarrhon uocant  

fiet influxio nunc ad nares quae appellatur coryza nunc ad
fauces quae appellatur branchos nunc ad thoracem uel pulmonem
quae appellatur phthisis
sequitur autem eos qui coryza uexantur grauedo narium et
frontis constrictio fluor humoris tenuissimi primo tunc
crassi atque uiridis sternutatio iugis cum lacrimatione oculorum
acrioris qualitatis uel mordentis aliquando etiam tussiculae
impar atque obtusa apprehensio item consensus sessionis oculorum
cum capitis atque uultus inflatione eos autem qui faucium
influxione uexantur siue quod graeci branchos quam nos
raucitatem uocamus sequitur pruritus quidam secundum fauces
atque titillatus uox obtusa et grauis et impedita locutio ut se
praefocari sentiant aegrotantes aliquando etiam tussicula et
transuoratio difficilis
at si ad pulmones fuerit facta defluxio thoracis grauedo
sequetur et tussicula uehemens cum sputis spumosis atque
crassioribus tum saniosis attestante difficultate spiritus quam
graeci dyspnoean uocant aliquando etiam febricula quae noctis
initio sumat exordium cum uocis obtusione et uomitu cibi
sed haec passio a peripleumonia discernitur siquidem sit una
ex tardis passionibus et neque celeri atque acuta febricula
corpus afficiat item discernitur a reumatismo thoracis siue
influxione quod ceteris communibus signis sequentibus dolor
etiam inesse uideatur in ea parte thoracis quae pati
perspicitur
sunt autem antecedentes causae ex quibus influxiones
supradictae nascuntur ut saepe probatur perfricatio profunda
uel extensio uomitus
ueterum igitur methodicorum alii stricturam hanc passionem
uocauerunt uelut expressis humoribus atque coactis in alia
uenire loca eam fieri asserentes alii solutionem ut
thessalus manifestat atque eius decessores ut themison mnaseas
uero et soranus cuius etiam nos amamus iudicium complexam
inquiunt esse passionem et nunc strictura superante nunc
solutione etenim constrictio atque dolor accidentia sunt
stricturae quae graeci symptomata uocant multorum uero
liquidorum egestio solutionis est signum
quapropter obtinente strictura conuenit aegrotos iacere loco
lucido mediocriter atque calido adhibita abstinentia usque ad
tertium diem quem graeci diatriton uocant cum requie corporis
atque animi appositis lanis limpidis ac mollibus oleo dulci
atque calido praetinctis colla circumdantes et thoracem
tunc oris collutio adhibenda siue fotus ex aqua calida in
ipsa autem diatrito perungi aegrotantes oleo calido atque dulci
fouenda facies ex aqua calida cibus dandus sorbilis ex alica uel
farre oleo et anetho uel paruo sale confecto uel ex melle aut
alica ex mulso confectae sorbilis transuoratio non sine
cautione atque coniectura utriusque passionis ne alteram faciat
superiorem
ac si passio permanserit alia die cataplasmata laxatiua
adhibemus his scilicet partibus quae fuerint in querela tunc
cucurbitam infigentes scarificabimus ac deinde spongiis
uaporantes loca relaxamus aut calidis lanis contegemus narium
partes tunc gargarismum dabimus calidum mulsum aut
decoctionem cantabri et palmularum pinguium et myxarum et
glycyrrhizae uel eius sucum resolutum ex aliquo liquore laxatiuo
item electarium dabimus ex lini seminibus et sesami frixi
acetabulis singulis et oui elixi uitello et nucleis numero
uiginti et amygdalis amaris expolitis decem amyli drachma una
draganti drachma una passo cretico praemolliti et mellis
decocti sufficientis quod medicamen in auellanae modum sumptum
sub lingua teneant aegrotantes tum defluens ac deliquatum
sensim atque paulatim transuorent uel mel oleo concoctum
multi autem sub  fabam fractam quod graeci etnos acton
uocant idque linguae suppositum ac defluens transuoretur quo
asperitas arteriae leniatur uel ex amylo et ex menta et
amygdalis amaris confectum medicamen quod habeat palmularum
dulcium contritarum drachmas octo et nucleorum drachmas quattuor
et amygdalae purgatae drachmas duas glycyrrhizae suci obolum
unum hoc est drachmae partem sextam draganti drachmam unam
collectis omnibus atque infusis ex uino protropo ac si uenter
officium non agnouerit simplici uentris laxatiuo utendum
et si fuerit caput grauatum adhibenda detonsio appositis
deinde laxatiuis medicaminibus tunc cibus alternis diebus
dandus cum autem passio mitescere coeperit danda olera ut
malua lapathum atriplex quam graeci andraphaxin uocant beta
cum ptisanae suco uel alica aut mulso et pisces teneri et
uolantum teneriora ipsis etiam locis apponenda cerotaria ex
meliloto concocto confecta uel malagmata simplicia tunc lauacrum
atque uinum adhibendum
ac si superans fuerit defluxio quam graeci reumatismum uocant
simili abstinentia utendum est frequenter sed frigido atque
obscuro mediocriter loco aegrotantes iacere iubemus et
abstinendos a potu quo sitiendo siccentur cuius usus cum
fuerit permissus uel oris collutio frigida ex aqua paulatim
atque parua probatur tunc appositio spongiarum ex aqua frigida
expressarum uel pusca iisdem partibus quae fluore uexantur hoc
est thoraci atque gutturis summitati quam graeci anthereona
uocant nos rumam aut lanae limpidae infusae oleo uiridi
conueniunt dehinc dabimus ore continendam uel gargarizandam
aquam frigidam uel puscam aut sucum herbae caliclaris quam
graeci helxinen uocant aut plantaginis quam iidem arnoglossam
uocant aut uuam lupinam quam strychnon nominant aut intybi aut
endiuiae decoctionem aut buxi aut rosarum item lenticulae
palmarum thebaicarum lentisci uirgultis aut rubi quam baton
appellant singulis uel in unum mixtis pro passionis magnitudine
aliquando etiam diamoron siue diasycaminon cuius nota
compositio atque medicaminum libris tradita comprobatur ex aliquo
supradictorum liquore soluta
tunc etiam epithemata constrictiua adhibemus ut est mel decoctum
cum alumine schisto aequis ponderibus uel aceto et aloe aut ex
palmulis et malis cydoniis et his similibus item cucurbitam
constrictiuam et electaria uel catapotia ut est diacodion
simplex et uinum squilliticum coctum donec mellis habeat
crassitudinem solum uel cum melle admixto etiam cumino
item creticum uinum uel passum similiter decoctum aut
tyrrhenum uel protropum et omne quod adiuncta dulcedine
constringit ut arteriam leniat atque desiccet humorem item mel
admixto modico cumino concoctum uel persicae lacrima uel
plantaginis aridae contusae atque cretae puluere uel rosarum
aridarum et aluminis item trochisci medicaminis trigoni
appellati
tunc cibi ordinandi supradictis iamdudum temporibus sed
constrictiuae qualitatis ut est oryza uel alica ex pusca uel
aqua frigida confecta aut decoctio palmularum thebaicarum item
oua hapala uel pultes paruissimo atque uiridi oleo confectae
ex oryza uel milio aut pulento frixo aut alica aut farre
aut ex amylo uel ex ges asteros et melle decocto admixto quiddam
supradictis quo coagulentur et uirtutem medendi maiorem sumant
item thebaicarum palmularum decoctarum admixtione in pulmentis
uti possumus uel ex aridis palmulis pane confecto et oleo uiridi
atque rore syriaco uel aceto et galla ipsa quoque pulmenta aut
cibos aridos dare debemus tunc hapala oua uel lac decocta cum
amylo ad modum cotylae uel duarum quod est pondus unciarum decem
uel uiginti dehinc danda olera constringentia ut intyba
plantago cauliculi sed haec omnia cocta atque aceto condita
tunc pisces durioris corporis atque uolantia non pinguia sed
magis torrida uel ex aceto et aqua cocta tunc declinante
passione uinum dandum est asperioris naturae dehinc adhibenda
gestatio praetecto ore quo spiratio nulla tangatur iniuria
dehinc lauacro utendum
ac si passio tardauerit superpositionibus ac lenimentis uariata
erit in lenimento adhibenda deambulatio et uocis exercitium
mite tunc lenis unctio ac defricatio et cibi ex media materia
dandi scilicet pro qualitate passionis solutione aut strictura
obtinente qui erunt quodam profectu augendi aut minuendi
per regulam cycli usque ad uolantum atque agrestium et porcinae
carnis percoctam partem tertiam sicque panem ante pulmenti
oblationem si obtinens fuerit fluor cum aqua dabimus etiam
uuarum fabrilium uel pensilium siccatarum acinos uel intybi
thyrsum a ceto praetinctum adhibito lauacro longo dierum
interuallo tum drimyphagia dandum etiam lasar cum aceto atque
liquamine ac deinde locis patientibus adhibendae cucurbitae
recorporatiuae quas graeci metasyncriticas uocant et maxime
anthereoni hoc est thoraci uel gutturis circulo quem rumam
uocamus tunc resinae cabialis hoc est dicaminis
illinimentum uel dropacis dehinc etiam ex puluere nitreo lacera
fricatio quam graeci smexin appellant uel smegmata quorum
compositionem responsionum tradidimus libris uel lemnida cum
oleo aut pyretrum cum pipere item unctiones ex syriaco et
opobalsamo et laurino atque irino oleo et butyro et pice liquida
apponendae naribus atque narium cauernis tunc etiam sinapismus
et gargarismata ex sinapi uel aqua marina aut decoctione thymi
origani hyssopi gleconis quod nos pulegium uocamus et horum
similium dehinc mutatio locorum appetenda et magis
maritimorum tum usus aquarum naturalium ex quibus erit caput
fouendum decessores uero medici nondum rigore methodico
obtinente in quibus est erasistratus secundo libro salutarium
praeceptorum et asclepiades tertio celerum passionum item
themison salutari libro atque primo tardarum passionum quas
chronias appellant meracum potum dari iusserunt ait enim
asclepiades duplicandam uel triplicandam quantitatem uini solitae
temperationis adeo ut uni cyatho unum admisceri iusserit quo
uini et aquae quantitas coaequetur sed hoc facit intardante
passione etenim recentem atque nouam curans libris quos ad
geminium scripsit salutarium uinum prohibendum tradidit
erasistratus uero etiam pileum uini calidi infusione inflatum
capiti imponendum iubet lateribus uero ac praecordiis lanas
apponendas uino atque oleo calido madefactas quorum primo
neruorum uitiabilis est meraca potio atque capiti faciens
inflationem dehinc etiam abstinentis uino uel solitae
consuetudinis grauabilis atque noxius est usus pilei uino calido
praeinfusi uel lanae tinctae lateribus ac praecordiis
circumpositae ob dolorum uehementiam
item lysias secundo libro tardarum passionum cum de his
quae faucibus accidunt disputaret hoc est de supradictis
fluoribus etiam aridam ficum torridam atque uino infusam ante
cibum dari iubet siquidem rudis atque noua difficillimae sit
digestionis sed hinc ait mixtum calidum sorbendum hoc est uinum
cum aqua supradicta temperatum idem admixtam sandaracham
quae sit ex oui albore conspersa in quantitatem oboli unius
igni imponendam iubet uel radicem herbae tussicularis quam
bechion appellauit tunc per infundibulum ore rapere fumum
adducto uento imperat aegrotantes cum sit capiti uehementer
contraria supradictorum incensa fumatio

generaliter autem atque communi repulsione arguendos
erasistratum et asclepiadem arbitramur primo quod non uiderint
pro passionis motu in curationibus urgentiora nimis praeponenda
themisonem uero et thessalum memorantes constrictiuam curationem
libro haec demetico atque secundo regulari quem diaeteticum
uocant culpandos arbitramur quod non uiderint aliquando
stricturam fieri superiorem item plurima sulphurosa admiscenda
quod satis sit probauerunt et lanis quibus thorax
circumdatur aspergenda ordinantes etiam odoramenta iris
illyricae aridae contusae atque eius oleum item opobalsamum et
melanthium linteolo ligatum naribus aiunt frequenter admouendum
et anisum et cuminum et rutam et antiflorum uel distillationem
amaracini olei et samsucum et styracem uel ex eo oleum
confectum quod styracinum dicitur item hedycroum uel murram cum
thure et sulphure et radicibus silphii quae omnia caput implent
et propterea sunt euitanda magis accessionis tempore in
lenimento uero ratione recorporatiuae uirtutis atque interiecto
tempore per interualla adhibita poterunt medicari

 de tussicula  

tussicula nunc arida nunc humecta corporibus irruit multos
ac pingues humores excludens et quibusdam sola quibusdam
adiuncta respirationis difficultate quam graeci dyspnoean
uocant item cum sanguinis egestione aut phthisica passione uel
horum similibus affectis corporibus sed de his tussiculis quae
aliarum fuerint appendices passionum singulatim scribentes
docebimus de his uero quae suae sunt atque propria uexatione
corpus afficiunt nunc tradimus curationem

quae ita erit adhibenda ut de catarrho scribentes docuimus
discreta scilicet specie quo possint electaria atque pota
medicamina uel catapotia siue alia quaeque sub regula medicinali
recte mederi corporibus monendi etiam aegrotantes ne ultra
modum competentem retinendo spiritum asperent potius tussiculam
quam mitigent quod quidem si fuerint moderati eius motum
facilius amputare quantum datum datur spiritum continendo
tum apponendum per quod aeger adducto spiritu accipiat
uaporem ex mulso uel alica aut suco ptisanae uel eorum quiddam
sorbeat aut ex aqua calida uaporem accipiat uidenda etiam uua
ne ob tumorem sui aut indulta laxitate tussiculam prouocet tum
gargarismatibus uel inunctionibus utendum circa thoracem atque
gutturis summitatem quam graeci anthereona uocant epithemata
etiam apponenda et nunc laxatiua nunc constrictiua quorum
species ex ante dictis erunt accipiendae ne saepius eadem dicere
uideamur

 de sanguinis fluore  

sanguinis fluor occultis ex locis ueniens uelut saepe
salutaris est ita uehemens ingerit periculum et quibusdam
extemplo ob redundantiam fluoris celerans mortem corpore
disiecto et quibusdam in postremum effecta phthisica passione
uel uulnere non coeunte siquidem primo tumeat dehinc excorietur
atque fluidum ex uapore fiat
sunt autem quae conuentum siue glutinationem uulnerum impediant
plurimae uel innumerabiles causae etenim natura altiora plurimum
feruere necesse est atque fluida qualitate manare et multo uel
assiduo motu pulsari obstat etiam quod occulta atque alta
atque celata sint uisu et a uicino medicaminum tactu remota
frustrantur etenim frequenter eorum illatae qualitates priusquam
locis patientibus aduenient itineris detrimento cum non statim
uel extemplo illibata partibus patientibus admouentur
sunt autem passionis antecedentes causae ut saepe approbatum
est percussio uel casus item exclamatio uel ponderis perferendi
conatio uomitus uehemens aut uenus plurima et tussicula
perseuerans item abstinentia haemorrhoidarum ueterum quae
fuerint inertia amputatae nec iuxta methodicam rationem curatae
item catarrhus sed non erit secundum has differentias curationis
regula commutanda
nominatur autem sanguinis fluor duplici significatione propria
et abusiua nam propria est qua ex supernis partibus labens
fluor significatur ut de capite per sensuales uias abusiua est
qua etiam ex inferioribus ascendens fluor significatur ut ex
pulmone uel stomacho nausea aut tussicula exclusus
improprium est enim fluorem uocare id quod ascensu quodam
non lapsu fertur sed haec graeci uersa uice posuerunt
deriuationem nominis intuentes hi enim anagogen uocant quod
magis ex inferioribus ad superiora fluorem significat
differt praeterea fluor sanguinis a sputo quod neque fluor
sanguinis sputus dici potest paruae enim materiae
significationem sputus refert fluor plurimae neque sputus
sanguinis fluor supradicta ratione paruam enim materiam
sanguinis ex gingiuis aut uua aut faucibus emissam sputum magis
quam fluorem recte nuncupamus
 quot uel quae sint differentiae fluoris sanguinis  

differentias etiam fluoris sanguinis ueteres quaesierunt et
quidam aiunt unam solam esse uel intelligi hoc est
uulnerationis ut themison secundo libro tardarum passionum
alii uero eruptionis ut hippocrates euryphon sed hippocrates
solarum uenarum euryphon uero etiam arteriarum alii duas
differentias posuerunt eruptionis et putredinis ut asclepiades
alii tres eruptionis et putredinis et osculationis quam graeci
anastomosin uocant ut erasistratus alii quattuor
adicientes expressionis siue sudationis ut bacchius adserens ex
gingiuis sanguinem sine ulla uulneratione uel in curationibus
fracturarum saepe fasciolarum ligamenta maculis sanguinolentis
aspersa reperiri item demetrius herophili sectator duas inquit
esse principales differentias fluoris sanguinis unam incisurae
aliam sine ulla incisura speciales uero plurimas quas
principalibus subiciendas ordinauit etenim quam memorat
incisuram fieri in duas diuisit partes quarum alteram uocauit
eruptionis alteram putredinis eam uero quae sine ulla
diuisura est in quattuor diuidit partes quarum unam raritate
fieri dixit aliam expressione siue sudatione tertiam defectione
uel debilitate corporum quam graeci atonian uocant quartam
osculatione uult enim eam differre a supradicta id est
expressionis quam secundam nominauit osculari enim inquit
corpora nimia plenitudine siue uirtute medicaminum osculantium
quae graeci anastomotica uocant et magis inquit uenarum
ultimos fines exprimi etiam sanguinem siue excludi per uenarum
latera

item alii asclepiadis sectatores unam esse dicunt
differentiam fluoris sanguinis hoc est eruptionem siquidem
omnem sanguinis solutionem eruptione fieri asclepiades
memorauerit negantes esse osculationis differentiam siquidem
sit impossibile sanguinem crassum tenera ferri per oscula uel
excludi item putredinis esse differentiam negant siquidem ex
iisdem non ex aliis locis acrior humor ferri uideatur alii uero
eundem asclepiadem non naturaliter putredinis differentiam ab
erasistrato constitutam expugnasse dixerunt non enim ex aliis
locis acriore ueniente liquore pulmonem fieri in putredinem
accepimus sed eundem quadam passione in putredinem uel
acerrimos transire liquores
nos autem iuxta sorani iudicium hac quaestione nullis commodis
curationes adiuuari probamus sed dicimus tres esse differentias
fluoris sanguinis hoc est eruptionis uulnerationis et
putredinis siue lacerationis ex tussicula uenientis sicut
operantium manus iugi fricatione lacessiti uulnerantur item
sudationis sine uulnere siue ex raritate uialum effectus fluor
osculationis differentiam tenet siue expressionis uel cuiuslibet
alterius causae
 quomodo intelligamus differentias fluoris sanguinis  

quaesitum etiam quomodo supradictae differentiae
intelligantur uel apprehendantur sed discernuntur hoc modo nam
eruptionis esse intelligimus fluorem quoties repente aegrotantes
atque limpidum sanguinem fluunt nulla querela uulneris
praecedente uulnerationis uero differentiam dicimus siue
putredinis uel defricationis cum adiuncto humore purulento
sanguis excluditur et non repente uel coadceruatim praeterea
antecedente longi temporis uel multorum dierum tussicula uel
catarrho item sudationis dicimus esse cum nullus fuerit
uulneris sensus aut acceptorum cibo uel potu acriorum materiarum
mordicationis affectio
qui sunt loci ex quibus sanguis fluit loci sunt plurimi
summitas faucium arteria asperior quae etiam faux nuncupatur
pulmo thorax hoc est membrana quae interius latera cingit a
graecis hypozygos appellata item membrana quae thoracem a
uentre discernit a graecis diaphragma appellata quam nos
discrimen dicere poterimus item stomachus uenter et secundum
aliquos iecur ac lien et uena maior quae spinae coniuncta est
quomodo intelligimus ex quibus locis sanguis feratur
intelligimus locos ex quibus sanguinis fluor uel lapsus
fertur quod erit aptissimum ob adhibendam curationem iisdem uel
eorum uicinis partibus et non ut quidam existimant commutandae
curationis causa cum generaliter eadem cunctis adhibenda
probamus de his igitur qui ex supernis faucium sanguinem
fluunt primo paruus intelligitur ferri aut si plurimus non
spumosus praeterea cum quodam exscreatu despuitur ipsae quoque
partes sumpto cibo uel potu aut gargarismate mordicantis materiae
dolore pulsantur et inspicientibus nobis expressa lingua uisu
locorum probatur asperitas plerunque etiam ut erasistratus
ait tubercula quae graeci condylomata uocant uisibus
occurrunt quae sint similia haemorrhoidis ex quibus sanguis
fertur
his uero qui ex arteria sanguinem fluunt paruus atque flauus
sanguis ferri perspicitur et saepe saliuis uel humoribus
complexus in imaginem capilli unius aut multorum sequitur etiam
pruritus uel mordicatio et magis circa exstantiam gutturis cum
quodam titillatu et tussicula leui tum deinde plurimus sanguinis
fluor uox hirta cum dolore qui nunc tactu moueatur nunc
tussicula uehementi
item his qui ex pulmone sanguinem fluunt plurimus
tenuis et spumosus et plurimum feruens sanguis excluditur
attestante thoracis grauedine et aliquando dolore cum uoce hirta
et saepe sibilo quodam cum infracto sonitu eo tempore quo
sanguis excluditur
his uero qui ex diaphragmate quod iamdudum discrimen uocauimus
et cetera praedicta sequentur communia sed dolor inferius a
pectore fiet rotunditate quadam thoracem pungens eos autem qui
ex hypozygo sanguinem fluunt multa similia supradictis
sequentur sed dolor secundum latera uel pectus aliquando etiam
inter scapulas fiet ipse quoque sanguis minus flauus minus
excluditur
item eos qui ex stomacho sanguinem fluunt sine ulla
tussicula uomitus sanguinis sequetur nigri atque gelati et nunc
solius nunc cum admixtione cibi attestante dolore inter utrasque
scapulas ad superiora tendentem et magis eo tempore quo
quaedam remordentia transuorauerint aegrotantes accedit etiam
animi desponsio cum fastidio cibi et saliuarum fluore et
torpore frigido et pulsu obscuro uel demerso
his uero qui ex uentre sanguinem fluunt cum supradictis quae
sunt cunctis communia sequetur etiam dolor et mordicatio uel
tormentum inter praecordia et aliquando sanguinis particula per
officium uentris excludetur
item his qui ex iecore uel splene sanguinem fluunt uel ex
uena magna quae spinae coniuncta est ut quidam memorant sensu
loca designantur nam in dextera parte praecordiorum dolor cum
colore aurigineo sequetur eos qui ex iecore fluunt item in
his sinistra parte praecordiorum haec accidunt quoties ex
liene sanguis ferri perspicitur uel secundum spinam quoties ex
maiore uena ferri dicitur sed haec soranus alta consideratione
aestimans ex his locis per uentrem uel per eius officium ferri
sanguinem magis quam per os posse credibilius approbauit

his uero qui ex gingiuis uel uua uel faucium lateribus uel
tonsillis sanguinem fluunt supradictorum nulla sequentur sed
locorum uulnerationem ore aperto oculorum approbat uisus
item his qui ex capite sanguinem fluunt acceptum primo uel
exceptum internis uisceribus atque ita redditum si in arteriam
defluxerit excludunt deinde cum tussicula uehementi et tamquam
de pulmone feratur similitudinem dabit sin uero in stomachum
defluxerit uel uentrem commota nausea uomitur et tamquam ex
iisdem locis ferri uideatur similitudinem dabit sed
discerni hoc facile potest siquidem aegrotantibus feruor igneus
ora pertractans antecedat et capitis grauedo uel dolor et
extensio uenarum et magis earum quae tempora uel frontem
cingunt sequitur etiam faucium titillatus et aliquando per nares
quaedam sanguinis distillatio uel per eas cauernas quae ad
fauces ex capite descendunt quod aperto ore atque exserta lingua
uisu probatur et uicina loca quoque sanguinolenta apparebunt
aliquando etiam remeantis materiae causa laxiora
transuorationis efficiuntur loca et aegrotantes exscreatu quodam
sanguinem respuunt accipientes ex supernis adducto spiritu ut
saepe muculenta consueuerunt dormientes praeterea in ore
collectus excitat sanguis uel transuoratus et in stomachum uel in
uentrem ueniens premit permanens aegrotantes aut reiectus
releuat et hi qui passione afficiuntur acceptis uel
transuoratis remordentibus materiis nullam interiorum
mordicationem sentiunt quod necessario eos qui ex stomacho
fluunt sequitur ac si in arteriam fluxerit tussicula
rursum excludetur quo reiecto aegrotantibus tussicula mitigatur
siquidem nulla inesse uideatur interioribus remanens causa quae
tussire prouocet aegrotantes nisi forte quod est rarissimum
aliqua corpuscula gelati sanguinis inhaereant interioribus locis
item de pulmone fluens discernitur quod cum iam praecedente
tussicula in fluorem ueniant inde tussire non desinant
communiter autem ceteris inter se paribus signis ex arteriis
ueniens sanguis tenerior ac rubri coloris et spumosus esse
perspicitur ex uenis uero crassior et atri coloris haec est
locorum singulatim posita significatio
 de effectu siue exitu supradictarum passionum quem graeci
apotelesma uocant  

quaesitum de euentu siue exitu uel effectu passionum nam
erasistratus facile curabiles suculentos homines dixit atque
fortes et paruicolles quos microtrachelos appellauit hoc est
qui minimae longitudinis habeant colla difficile autem curari
posse tenues ac debiles et porrecta collorum longitudine
formatos in his enim inquit summa cum difficultate sanguis
etussitus plurimam per longitudinem tractus est quod
obsident uuida plurimo tempore habitudinem gutturis siue cannae
quam arteriam uocant et ob hoc graues atque tardas tussiculas
faciunt

item asclepiades difficile curabiles inquit suculentos atque
carnosos ob uehementiam spirationis eadem ratione etiam aetates
medias et pueros celerius etenim inquit spiritum ferri et in
sputis perficiendis offensione carnium retardari
plurimi deinde etiam affectiones uitae quaesierunt et regiones et
temporum annales partes item per putredinem factum fluorem
difficile curabilem dicunt ab eo qui eruptione fuerit effectus
siquidem putrefactae partes non coeant
nos uero iuxta sorani sententiam fluores sanguinis alios dicimus
esse nouos corporibus atque recentes alios tardi temporis atque
inueteratos et alios solos alios cum tumore alios etiam
cum febricula et tussicula et alios iuges alios dimissionibus
intercapedinatos ordine seruato aut inordinatos et in
superpositionibus ac lenimentis magnis aut paruis et detracta
uirium fortitudine aut seruata haec sunt enim urgentiores
differentiae secundum quas diligentiam uariamus curationis siue
certo siue incerto motu existente passione sed difficile
curabiles fluores prae ceteris dicimus tardos magis recentibus
ob iugem perseuerationem item cum tumore uel febribus ab his
qui soli esse perspiciuntur etenim supradicti spem futurae
conglutinationis negant et ob hoc complexioni contraria saepe
adiutoria poscunt quae sint diuersis aduersa item iuges fluores
ab his qui dimissionibus mitigantur est enim graue atque
minime tutum omne quod nulla fuerit mitigatione uariatum item
inordinati ab his qui ordine seruato corpus afficiunt est enim
insidiosa curationi temporum inopinata uarietas non aliter etiam
superpositione asperati fluores curatione difficiles ab his qui
in lenimento constituti sunt iudicantur ob praedictam rationem
uulnerum item hi qui plurimum corpus affecerint atque uires
aegrotantis insumpserint dat enim adiutoriis medicinalibus
fortitudo corporis uiam haec denique etiam in uulneribus nudis
hoc est in exterioribus partibus corporis constitutis fieri
cernimus cum iuuenibus uel ut specialiter dixerim athletis et
laborantibus hominibus facilia uulnera fieri uideamus senibus
uero et omnibus inbecillibus difficilia quapropter etiam uacuis
uel inexercitatis corporibus asclepiadis dicta minime conueniunt
item ulceratione facti fluores difficiles curatione ab his qui
eruptione fuerint effecti iudicantur siquidem transcenso atque
praetermisso initio nouitatis fructu caruerint quo facilis
glutinatio fieri solet negat enim tarditas facilitatem
item eruptione facti fluores ab his qui sine eruptione
fuerint difficiles sunt curatione eius enim factae
glutinationes alterius passionis initium referunt item ex
partibus multum motis factos fluores ab his qui paruo motu
agitantur difficiles curatione accipimus est enim motus
cohaerentium partium disiunctio item ex occultis partibus
uenientes ab his qui primas tenuerint partes etenim adhibita
adiutoria occultis uel celatis partibus uitiata suae uirtutis
sinceritate perueniunt sanis primo locis excepta ac deinde
transmissa hi uero qui ex primis locis fluores uenerint
indomita adiutoriorum uirtute curantur denique a stomacho
uel uentre aut faucibus uenientes facile curabiles approbamus
etenim pota medicamina patientibus primo locis adueniunt et non
nimio aut iugi naturae motu exercitatis hi uero qui ex hypozygo
membrana fluores uenerint difficiles curatione iudicantur et
magis si ex diaphragmate quod nos iamdudum discretorium
diximus item ex arteria hoc est pulmonis calamo omnium
praeterea difficilis atque grauior curatione ex pulmone fluens
accipitur ob iuge spirationis officium his enim qui omnem
fluorem de pulmone uenientem incurabilem dicunt assentiendum non
est sed iuxta sorani sententiam difficilis est eorum
curatio iudicanda quippe cum uulnerationibus thoracis saepe
pulmo penetratus non intulerit mortem sed sagittis exclusis uel
cadentibus febri adhibita decisio in cicatricem uulnera fecerit
conuenire ut omnes approbant chirurgi memorantes in bello
quendam sagittatum penetrato pulmone conualuisse sanguinem a
sagitta uomuisse nec tamen mortem fuisse consecutam
haec sunt quae de effectu siue de euentu fluorum credidimus
ordinanda etenim ex capite ueniens fluor generaliter est
curatione facillimus siquidem non multos sustineat motus
nunc nobis necessario dicendum remanet ne cui
coenotetesi sanguinis fluor adscribatur aliqui etiam thessali
sectatores recenti incisurae siue uulneris passionem subici
dixerunt non enim oportet locorum differentia coenoteton mutare
uirtutem externam igitur corporis eruptionem recentem dicimus
incisuram quo erit consequens ut etiam interiorum eruptio huic
coenoteti subiciatur sed his respondemus quoniam passio non
chirurgia sed diaeteticarum traditur curatione omne etenim
adiutorium quod adhiberi uidetur supradictis fluoribus est
diaeteticae partis non chirurgiae quapropter diaeteticae
scriptores libris regularibus quos diaeteticos uocant de
haemoptyicis scripserunt quos nos sanguinem spuentes
nuncupamus chirurgi uero in chirurgumenis hoc memorare non
ausi sunt ipse quoque thessalus secundo libro diaetetico de
fluore sanguinis scribens nihil in chirurgumenis memorauit et
est improprium quod sola diaeta curetur in adiutoriis
adhibendis chirurgiae coenoteti ascribere
nos uero iuxta sorani iudicium siue in exterioribus siue in
interioribus partibus corporis eruptionem factam recentem
diuisuram recte dici probamus atque etiam solutionem
cognominamus sed in exterioribus attentionem recentis uulneris
indicamus haec enim nos necessario rapit siquidem solutioni
diuisura dominetur et ligamentorum uel fibularum coniunctionem ex
initio deposcat atque haec diuisurae aptissima uideantur quae
non in omnibus sunt congrua solutioni etenim sagittarum
diuisurae laxatiuae necessario accipiuntur
interiorum uero eruptionum diuisuras urgente solutionis
coenotetam ipsam magis cogimur iudicare siquidem prior oculis
occurrat solutio ac deinde diuisura ratione atque intellectu
mentis apprehendi uideatur secundo quod cum sint multae
differentiae fluoris sanguinis omnes uni subici solutioni hoc
est eruptionis et ulcerationis et sudationis quare non cogamur
haec causa fluoris differentias quaerere aut alicae
coenoteti eruptionem ascribere aliae ulcerationem aliae
sudationem et non eidem siue ulcere siue eruptione siue
sudatione emissum fluorem tertio quod nullo adiutorio
chirurgiae uti cogamur sed omnibus congruis solutioni quae
saepe consequenter etiam glutinationem partium perfecerunt ad
summum quidem est recens incisura siue uulnus coenotetes sed
ex medicaminum regula quam graeci pharmachian appellant
diaeteticae parti ingesta apte curatur quibus etiam supradicta
passio concuratur obstinente iudicio solutionis
haec sunt fluoris sanguinis coenotetes eas enim quibus
cognominari atque conscribi possunt praescripta lectione
tradidimus nunc curationem necessario ordinamus
 de curatione  

oportet igitur ex qualibet parte sanguinem fluentes iacere
loco mediocriter frigido atque obscuro lecto immobili et
schemate declinato ut paulo prominentius caput leuatum habere
uideantur stramentis non nimie cedentibus neque calidis et ut
potuerint uno atque eodem schemate perseuerantes hoc est
immobiles praeterea animi intentionibus resolutos uehementer
enim motibus corporis animorum curae saepius turbationes
addiderunt erunt etiam solo consternenda folia atque rami
lentisci uitis mali punici talliae murtae salicis pini
et horum similium ex quibus sine capitis iniuria constrictiuus
aer adnatus atque confectus congrue aegrotantibus spiramentis
inseratur non enim cibi atque potus ratio ac diligentia curanda
est quae interuallis distantibus adhibetur quo constrictionis
faciant commodum uel fluentiam retineant potius quam aer qui
impausabiliorem inspirationem adductus omni parti atque
particulae corporis ingressu suo fluentia faciat cohiberi miti
densitate persuasa
conuenit praeterea aegrotantes de eatiore lecti sessione
declinari ut omnifariam immobiles curandi perseuerent prohibere
etiam occasiones quae poterint passionem in commemorationem
perducere ut locutionis uel uisus ne aut eadem plurimis
fabulis reuoluendo aut inspiciendo quae exclusa sunt uiso
admoniti commoueantur conuenit denique etiam sanguineos colores
parietum uel straminum siue operi mentorum declinare
adhibenda praeterea cibi abstinentia permittentibus uiribus usque
ad tertium diem non ob relaxanda corpora sed quo altiora
quorum est officium accepta digerere immobilia perseuerent
omnis etenim ciborum appropriatio motu quodam necessario
perficitur quo fiet ut ea quae sunt aptissime conglutinanda
motu resoluta differantur quapropter ob acceptorum digestionem
ciborum sumi prohibemus et abstinentiam utilissimam iudicamus
prohibendi denique aegrotantes ab officio locutionis ut si
quid uoluerint usi nutibus uel scriptura dari significent et
magis quando ex pulmonis cannula quam graeci arteriam uocant
uel ipso pulmone aut thorace sanguinis nascitur fluor
conuenit etiam articulorum tenacior ligatura si uehemens fuerit
densitati etenim articulorum patientes consentiunt partes item
spongiarum mollium ac limpidarum et leuium ex aqua frigida et
aceto uel decoctione mali punici uel rubi aut lentisci aut murtae
patientibus partibus appositio hoc est ex quibus sanguinem
ferri agnouerimus et erunt haec iugiter commutanda ne
naturali corporis uapore tepescant ac si spongiae uisae fuerint
aegrotantibus graues erunt apponenda ptygmata ex supradictis
liquoribus infusa aut suco plantaginis uel intybi aut herbae
calicularis aut uuae lupinae quam graeci strychnon uocant uel
semperuiuae quam aizoon appellant aut polygoniae et acaciae ex
aceto solutae
ac si ex capite fuerit sanguinis fluor erit psilothro
exspoliandum tunc fomenta adhibenda ex oleo uiridi aut roseo aut
lentiscino aut melino aut murtino sin uero plurimus fuerit
fluoris lapsus radendum caput atque gypso illiniendum uel acacia
ex aceto et magis frontis atque temporum partes
perseuerante fluore cucurbita quoque apponenda subiecta
flamma plurima occipitio
si autem etiam per nares ferri uideatur erit stypteria
immittenda sicca uel aceto infusa uel alio quolibet ex liquoribus
supradictis ora quoque spongia ex aqua frigida expressa iugi
tactu detergenda tunc etiam cataplasmatum adhibendus est usus ex
rebus constrictiuis atque epithematibus quae paulo post cum
suis nominibus ordinabimus
danda etiam aqua frigida uel pusca frigida aut gargarismus sine
ullo percussu quoties ex proximis partibus gutturis sanguinem
ferri uiderimus ac si per inferiora uel altiora ferri sanguinem
uiderimus sorbendos dabimus cyathos duos uel tres quod si
minime mederi ualuerint etiam sucus plantaginis aut intybi uel
uuae lupinae aut polypodii aut herbae calicularis aut rosae erit
offerendus et neque plurimus iugiter ne percussu partes
noceantur aut liquidorum influxione quae quidem sint
constrictiuae uirtutis redundantia tamen laxare uideantur neque
rursum longioribus interuallis sic enim frigus a nobis illatum
naturali uapore obtusum parui temporis medelam dabit uitiatam
tunc tertia die transacta hora accessionis solitae articulos
leuiter ungemus frigido atque uiridi oleo dehinc detergemus
faciem quoque spongia aqua frigida expressa praetangentes
cibum dabimus paruum constrictiuum ut panem ex aqua
frigida uel pusca aut alicam similiter uel oryzam decoctione
thebaicarum palmularum confectam uel easdem ex aqua recenti
confectas aut si plurimum ualere haec uoluerimus aqua caelesti
donec liquor mellis habeat crassitudinem aut ex malis cydoniis
tunc etiam danda oua tremula ex pusca aut rore syriaco aspersa
dandus etiam panis simplex aut infusus tunc interposito spatio
temporis dandus potus aquae frigidae paruae
dehinc permittentibus uiribus alternis diebus aeger nutriendus
etiamsi nondum repressus fluor uideatur usque ad id tempus quo
cicatricem firmatam senserimus quod quidem themisonis atque
thessali sectatores usque ad septimum diem seruari dixerunt hoc
est trium diatritorum spatium ut enim antipater ait tertio
epistolarum libro ad gallum scribens naturalis est ratio trini
numeri non solum in diebus sed etiam in omnibus diatritis sed
est melius ut soranus ait quoniam non aequali tempore nec
dierum numero cunctis poterit cicatricis firmari soliditas ob
alias causas et ob fortitudinem corporis ac debilitatem pro
differentia naturali uariatam neque nos unum atque eundem signare
poterimus finem
dehinc sequentibus diebus aliqua erunt emplastrorum
apponenda aut epithematum constringentium atque frigidantium
quae sunt plurima particulariter etenim thebaicae palmulae uino
acriori infusae uel aceto contritae admixtis malis cydoniis
decoctis aut mali punici corticibus aut alumine uel acacia aut
hypocistide aut galla aut oenanthe aut aloe aut cerotario ex
oleo roseo confecto uel melino aut myrtino aut lentiscino aut
oenanthino admixta etiam mastiche trita aut melle decocto galla
contrita et aspersa aut puluere mali punici uel mannae thuris
admixto alumine liparo quo malagmatis sumant omnia qualitatem
tum linteo uel panno illinita patientibus partibus apponenda
uel illud medicamen quod libris celerum passionum
memorauimus de cardiacis scribentes et appellauimus diaroos uel
ex polento et uirgultis rubi uel arnoglossae aut herbae sideritis
uel uuae lupinae aut caliculariae aut anulorum uitis aut
semperuiuae item intyba cum pane ex aceto aut palmulis aut
murtae mollibus foliis aut eiusdem semine uiridi ante cibum
offerenda uel ante cibum elixum aut non coctum panem et
plantaginem ex aceto coctam et uiridi oleo asperso rore syriaco
item bulbi ex aqua et aceto et rore syriaco confecti dari
poterint cibo non aliter etiam cochleae erunt offerendae
habent enim quiddam glutinis naturalis utraque et compaginandi
uirtutem
tum proficiente curatione danda etiam pomorum quaedam ut mala
cydonia cocta recenti mulso uel torrida praesumpto tegmine farina
conspersa aut sorba aut mali punici grana aut fabrilium uuarum
item uolantium non pinguia ut sunt pectora turdorum uel pullorum
matrem sequentium item columbarum aut phasianorum aut
attagenarum aut perdicum quarum erunt murta pectora penetranda
tunc etiam porcinae carnes cerebrum pedes auriculae ora uel
auricularum summitates quaeque uel fuerint nutribilia nec tamen
difficilia digestione dandum etiam catapotium ex melle
decocto sub lingua retinendum singulare aut admixto gummi uel
draganto etenim sufficienter decoctum mel sicut in externis
corporum glutinat diuisuras non aliter etiam interioribus mederi
necesse est atque iam glutinata solidare proficiente curatione
dabimus etiam uinum et magis illud quod non fuerit
mordicantis uirtutis hoc est quodam sensu linguam remordentis
tunc ad summam paulatim erunt aegrotantes resumendi cum
praecautione uehementium commotionum sunt enim leuiter atque
sensim mouendi portatoria scilicet sella uel cathedra
longiore et firmato corpore lauandi etenim lauacra
feruoris causa atque motus illati quod corpora celerato spiritu
agitantur recentium glutinationum atque mollium uulnerum
redulcerantia probantur cum enim oporteat coerceri atque densari
patientia loca contraria qualitate necessario uexantur feruoris
illati causa inflata etenim parua ex occasione atque turgentia
redulcerantur praecauenda denique etiam uehementia exercitia et
magis retento spiritu peracta
tunc utendum peregrinatione terrena atque maritima et si corpus
uiderimus non attestante fortitudine augmenta carnis accepisse
erit abstinentia cibi imperanda tunc sequentibus diebus paruus
dandus est cibus uino detracto etenim cicatricis nouitas
quippe ex uenarum uasculis confecta atque nondum fortificata si
carnis pondere fuerit praegrauata necessario rumpetur semper
autem oportet uentrem mitius emollire acriores etenim clysteres
incongruis motibus lacerant cicatrices atque recursum faciunt
passionis
ac si uehemens atque plurimus fuerit sanguinis fluor erunt
extendendae adiutorii uirtutes acetum denique sincere dabimus
ore retinendum uel gargarizandum aut sorbendum spreto quorundam
iudicio qui asperum uel tussiculam commouens atque fluorem
prouocans acetum dixerunt siquidem etiam gelatum sanguinem
soluat etenim asperat uel tussiculam commouet si iugiter
atque immodice fuerit datum soluit autem eius percussibilem
uirtutem distantia temporum oblatione uariata quae non sensibili
tactu sed remissibili quadam digestione longioribus actibus
immoratur item quod fluorem non prouocet demonstrandum non est
siquidem sit manifestum in externis corporibus uulneribus
constitutis necessario fecisse densitatem et propterea
conducibilis atque glutinantis uirtutis fuerit approbatum
danda etiam acacia aceto soluta aut pusca aut ex supradictis
liquoribus non aliter etiam hypocystis uel licium indicum aut
omphacium uel balaustium aut oenanthe aut polion herba aut
gentiana aut macir aut ponticum uel aegyptia spina quam acanthan
uocant quarum nunc sunt radices infundendae uel decoquendae
nunc earum suci uel lacrimae admiscendae siquidem sint frigidae
atque constrictiuae uirtutis conuenientia obturamenta item
corticis uasculi uetustissimi uini exusti et triti puluerem
aspersum tribus cyathis puscae frigidae aut decoctionis de qua
supra diximus bibendum dari in modum cochleariorum duorum
etenim constringit cortex inueteratus et magis antiquissimi
uini commutatus tarditate temporis aucta uirtute utendum
etiam trochiscis confectis ex supradictis speciebus item ex rosa
et seminibus trochiscos quorum compositionem responsionum
libris de medicaminibus dicentes tradidimus item quod appellatur
dielectrum item oenocraton et alia similia quorum
compositionem ut supra dictum est medicaminum libris
tradidimus
ac si coadceruatus perseuerauerit sanguinis fluor utendum
etiam uehementioribus quibus obturentur altiora suae
teneritudinis causa quae tamen erunt ocius adhibenda ne
passionis ipsius impetu in manibus nostris uitam linquere
cogantur aegrotantes praedicto igitur periculo eorum
proximis aut ministris uel quod producta uita spem saepe dederint
sanitatis erunt haec adhibenda supradicti corticis cinis
exustus cum liquida pice spongiae impressus decoctio lentisci et
roris syriaci et et ecligmatium supradictorum sucorum nam
haec conficiuntur hoc modo agmine uitis ustis uirgultis atque ex
eorum cinere confecto liquamine scilicet aqua imbriali admixta
quam uulgo cisterninam uocant dabimus ex ipsa bibendos cyathos
tres uel quattuor nullis aliis speciebus admixtis nam quidam in
his si febribus afficiantur etiam uinum immiscuerunt uiuidum
uel spongiae ustae cinerem qui conficitur hoc modo spongia
expressa aceto atque pice liquida madefacta uasculo nouo
includitur testeo tunc circumtegitur luto et usque eo inuritur
donec carbonescat dehinc trita in puluerem ex quo cochlearis
unius quantitas aquae uel puscae frigidae mixta datur bibenda
uel si uirtutem medicaminis augere uoluerimus tinctam ut supra
dicimus spongiam liquida pice puluere bituminis aspergimus
decoctio autem lentisci conficitur hoc modo eius uirgultorum
sumentes sufficientem modum aquae imbrialis infundimus sextariis
duobus tunc decoquimus et cum semel uel secundo scatere
uiderimus expressas detrahimus lentisci comas tunc
liquorem decoquimus donec ad tertiam partem deducatur cuius
cyathum admixtum duobus cyathis aquae bibendum propinamus
non aliter etiam electariorum decoctio conficitur ob electarium
autem conficiendum erunt sumenda mala punica recentia uel infusa
nisi fuerint mollia quibus contusis atque compressis aliquantum
detrahimus sucum atque decoquimus donec mellis crassitudinem
sumat et quantum medicaminis uirtutem extendere uoluerimus
tanto ualentius mala exsucamus quo expressa ultimum atque
crassiorem sucum dimittant ut etiam eorum cortex si quid
humoris habuerit sudet conuenit etiam medicamen quod
themison ordinauit hoc modo mali punici partibus duabus aloe
admixta parui cochlearis quantitate cum aqua frigida offerendum
ac si solutio perseuerauerit addenda etiam constrictiua
cucurbita patientibus partibus tunc diaiteon emplastrum quod
uehementer astringit superimpositis spongiis aqua pusca infusis
ut supra scriptum ciborum qualitate permanente dandum etiam
noctis initio medicamen quod dioporon appellant uel
diasycaminon siue catapotia quae medicaminum libris
praediximus nunc autem perficienda conscripsimus hoc modo
gummi et acacia aequis ponderibus admixto alumine scisso ad
duplex pondus quae sunt colligenda decoctione papaueris et danda
quibusdam in duplicem modum
at si quisquam non plurimum sanguinem fluxerit nec tamen materia
ferri cessauerit conuenit etiam tertia die phlebotomiam
adhibere etenim ex eo quod sanguis ferri non quieuerit
manifeste conicimus glutinationem partium non fuisse perfectam
diuisurae siue uulneris et propterea in tumorem uenisse
perspicimus omne etenim uulnus quod usque in tertium diem
glutinari non potuerit necessario tumescit thessalum denique
indigna accusatione appetitum sorani sententia recte purgauit
tertia etenim die phlebotomandos sanguinem fluentes
constituit nutriens constrictiuo cibo non inconsequentia
ordinans adiutoria sed tamquam complexis passionibus apta ut
contrariis contraria obicere uideantur
ac si etiam intra diatriti tempus fuerit attestata partium
grauedo uel dolor aut spiratio difficilis uel tussicula sicca
phlebotomare conuenit atque aerem loci paruissimi trepidare et
iisdem partibus lanas oleo calido uiridi expressas apponere uel
ob sanguinis fluorem ea ordinare quae glutinare ualent sed
uirtutis frigidae non sint neque transuorationis asperent loca
nec tumorem commoueant plurimis dabimus etiam samiae
terrae quam ges astera uocant unciae partem tertiam cum duobus
uel tribus cyathis aquae tepidae non aliter etiam amylum uel
argallici radicem atque foliorum eius sucum conuenit denique sub
lingua retenta eius radicis particula siue amyli siue terrae
supradictae danda etiam ex gummi siue draganto et thure et opio
et his similibus confecta electaria
tunc tertia die accepta diatriti temporis obseruatione non
solius fluoris sed etiam febrium erunt aegrotantes oleo calido
atque plurimo et uiridi perungendi facies quoque aqua
tepida fouenda cibus dandus complexioni passionis aptus ut
pultes ex oryza uel alica frixa siue simplici uel milio et
decoctio calidae sed non oleosae ac potius siccae uel ex oleo
uiridi confectae aut cum palmulis uel amylo admixto ges asteros
aut argallici radicem incoctam ceteris uero diatritis hoc
est interuallis dierum trino numero seruatis cogentibus
doloribus erit utendum fomentis atque cataplasmatibus laxatiuis
nunc etiam cum scarificatione cucurbitis siue hirudinum
appositione quas sanguisugas uocant tum uaporatio spongiarum
apponenda
sin uero etiam fluor periculosus fuerit sanguinis cum tussicula
uel asperitate gutturis erit utendum quidem constrictiuis
epithematibus sed calidis dandum etiam sorbendum mulsum ex
melle decocto et a uino abstinendum danda denique aqua potanda
calida sed paruo modo tum sorbilia quae passioni uirtute apta
mederi possunt ut est amygdala exspoliata in mulso decocta quae
abicienda et admittendum amyli quantum ualeat mulsum in quandam
crassitudinem redigere deinde similibus electariis atque sub
lingua continendis medicaminibus utemur tempore amissionis ut
est mel atticum admixto gummi uel dracanto decoctum aut
glycyrrhiza uel eius suco nisi quisquam aegrotantium hoc
improbauerit nausea commotus quo eius stomachus facile moueatur
item ex lini semine trito et tracanto drachmis duabus et
amygdalis exspoliatis xxu et strobilorum granis xxx et oui unius
tosti uitello et amyli drachmis duabus infuso passo sufficientis
quantitatis quo medicamen electarii crassitudinem sumat sin
uero etiam rauci fuerint aegrotantes erit mel decoquendum cum
ceteris speciebus singulatim resolutum tracanto ex infusione
passi confecto terminatur etenim asperitas faucium uel
transuorationis partes leniuntur et tussicula mitigatur sputa
sanguinolenta reprimuntur dandum etiam noctis initio nisi
febrium obstiterit accessio simplex diacodion continuum uero
medicaminum usum quae tussicularia sunt appellata siue eorum
immodicam quantitatem necessario fugiendam mandamus est enim
melius simplicibus atque consuetis mederi rebus illa enim
temporaliter quidem mitigare uidentur tussientium motum sed
passionem totam faciunt deteriorem
ac si attestante tumore fluor perseuerans produxerit tempus in
iisdem perseuerare conuenit quae supra memorauimus admixto
etiam lacte si minui tumorem uiderimus dandum quoque lac
amylatum et panis laganum pultibus infusum sed ex fermento
confectum quo panis habeat qualitatem faciat etiam medelam
meliorem strobilus denique cum suis fructibus quod in
semet habeat resinale ptisana decoctus dehinc profectu cedente
erit panis cum malua decoquendus sed non exquisite conditus
danda etiam ptisana cum lenticula quam graeci phacoptisanen
uocant et apponenda extrinsecus cerotaria ex murtino uel
lentiscino aut melino oleo confecta tum urgentius augenda
resumptio ut supra demonstrauimus atque ita abstento sanguine
quoad fiet glutinatione perfecta
at irruente tumore erit coniciendum uel aduertendum utrum
glutinatio fecerit retentionem cum neque grauedo neque dolor aut
punctio uel pulsatio uel saltus partium aut extentio uel
febris cum arida tussicula aut stridor aut singultus uel quaepiam
sanitati impedita saucietas aegrum sequi uidebitur sed sit
aequalis atque ordinata spiratio perseuerans tum si tumoris
causa fuerit retentio sanguinis temporaliter effecta quae
necessario sordidum atque humectum uulnus efficiat phthisicorum
fluorem pronuntiamus
tum cum producto tempore sanguinis fuerit eruptio iterata erit
curatio pro motibus temporum uarianda ut superpositionem
emergentem eadem curatione curemus in lenimento uero leues
atque quietos adhibemus motus sub magisterio aliptae uel musici
quo etiam uocis exercitium artificis praecepta moderentur
cibus dandus ex mediae qualitatis materia adhibitis
resumptiuis cyclis in quibus non erunt repentinae mutationes
faciendae sed nunc ex mediae qualitatis materia primus
ordinandus est cyclus dehinc ex uolantum secundus tunc ex
agrestium tertius atque ex porcinis carnibus ultimus et
coniunctis deinde duobus contiguis ordo dirigendus atque ita
omnibus sed in singulis materiarum speciebus erunt magis
constringentia procuranda ut in oleribus intybum plantago in
marinis squillae mulli in uolantibus perdices phasiani
attagenae in agrestibus lepores capreae et si celeriter aegros
crassificari uiderimus erit abstinentia intercalanda tum
uenter emolliendus utendum praeterea partiliter nunc aquae
potu nunc uini leuiter remordentis
deinde ueniendum ad recorporatiuae curationis materiam latenti
motu adhibita drimyphagia ex pisce gobione admixto melle dandi
etiam pisces et cerebrum una tantummodo die atque interuallatis
diebus adhibitis localibus adiutoriis recorporatiuis ut dropace
partibus primo quae fuerint remotae a patientibus tunc
uicinis ac deinde ipsis addendus etiam ex sinapismo rubor quem
graeci phoenigmon uocant atque sicca fricatio tunc torrendum
corpus sole quod graeci heliosin uocant adhibenda quoque
paroptesis et aliquando sicca cibatio aliquando cum pane
palmulae offerendae et mutanda consuetudo frigidi lauacri
atque potus paruus scilicet primo ac deinde auctus suggestione
quo possint etiam his aegrotantes uti partiliter facit enim
duriora corpora atque ualentia acceptorum uel gestorum
differentiae contrariorum mutatione uariata quamquam sint ex
eodem genere uenientia utilis praeterea nauigatio approbatur et
peregrinatio comprobatur inde enim res salutares uenient
praecauenda etiam uenus facile enim haec passio refricatur
haec est secundum methodicos ordinata curatio
apud ueteres uero dissonantia sunt ordinata etenim de
schemate iacendi atque phlebotomia et ligatione et constrictiuis
uel frigidis cataplasmatibus et aceto bibendo uaria disceptatione
pugnatum est
de schemate inquam iacendi siquidem alii supinos iubeant
aegrotantes iacere uel super eas partes quae non patiuntur item
asclepiades consequenter approbat supra partes quae patiuntur
esse locandos aegrotantes siquidem cum scriberet necessarias
esse curationes apprehensa causa sic fuerit elocutus etiam
sanguinem inquit fluentes ita esse locandos  siquidem
erasistratus phlebotomari praeceperit patientes alii uero eius
sectatores etiam fieri principaliter damnauerunt id adiutorii
genus tamquam uirium uexabile item plurimi nostrorum tanquam
laxatiuum et propterea inconueniens fluori sanguinis ex solutione
uenienti et indignum ad constrictionem alii adhibendum
probauerunt ut hippocrates de morbis scribens diocles libro
quo de passionibus causis uel curationibus scripsit praxagoras
libro tertio de curationibus item asclepiades libro quo de
clysteribus scripsit dehinc themison secundo libro tardarum
passionum et thessalus secundo libro regulari sed adiecta
discretione etenim si tertia inquit die rursum sanguinem
fluxerint aegrotantes atque plurimum quod intelligitur tamquam
in complexis passionibus hoc est strictura obtinente faciendum
approbasse alii uero omnes statim atque sine ulla dilatione
phlebotomandos dixerunt et magis si ex thorace uel pulmone
sanguis fluxerit uel plurimus auertendae materiae causa quo
patientibus partibus derelictis aliorsum feratur hoc est ad eas
quae non patiuntur uel ob educendam materiae multitudinem
denique saepe inquiunt faciendam consuetudinem si oportuerit
semel et secundo uel tertio quo recurrens ex brachio post
abstinentiam sanguis iterum auocetur uel ut themison ait
secundum se et laxamenti esse et minutionis ne initium tumoris
efficiatur item ut alii ob euacuandas uenas quo
exantlatae celerius concidant atque coeant diuisurae uel ut
asclepiades ad minuendum cursum siue spirationem quibus passio
adiuuatur
item de ligationibus pugnauerunt siquidem xenophon et dionysius
et herophilus primo libro curationum et erasistratus probent
articulorum faciendam constrictionem herophilus uero capitis
et brachiorum et femorum erasistratus magis inguinum et alarum
etenim laxationem sensus sanguinis approbat fieri retentionem
asclepiades uero ad ipsum scribens libros parasceuasticos
ligationem excludit eamque neque erasistrato congruam dicens
osculari non posse sub discrimine uenulas quod graeci diaphragma
uocant uel misceri eas quae supra diaphragma esse uidentur
omnes etiam nostrae sectae principes id approbasse uidentur
impressa etenim inquiunt ligaturae uexat non impressa
inutilis esse perspicitur item antipater tertio libro
epistolarum ait teneri materiam quidem ligatione sed cum fuerit
indulta uel relaxata in repentinum atque immodicum fluorem
uenire siquidem abstinentiae causa altiora pendendo latere
potius quam teneri uideantur
item de constrictiuis cataplasmatibus plurimi dissenserunt nam
si erasistratus haec approbauit asclepiades excludit tamquam
materiam imprimentia uel coercendo in altum reuocantia item
acetum alii tamquam tussiculam uel fluorem commouens expulerunt
uel quod duras partes densando faciat themison uero his
repugnans adhibendum iudicauit attestante etiam thessalo alii
aiunt eius acrimoniam uel nimietatem temperandam admixtione
aquae
plurimi uero contrariarum sectarum etiam clysteres atque urinales
aiunt uirtutes adhibendas item diocles taurinum gluten bibendum
dicit farinae concoctum et rubo uel cum nepita amylum uel
marrubium uel rosmarinum in aqua pusca dandum motus uero alii
adhibuerunt non solum fricantes sed etiam deambulationem
imperantes post cibum ut erasistratus asclepiades uero de
communibus adiutoriis scribens gestationem in haemoptyicis
prohibet utuntur quidam praeterea etiam purgatiuis
medicaminibus ex papauere uel helleboro aut diagridio quod
graeci scammoniam uocant ut diocles item sudorem mouentibus et
uomitum ut praxagoras qui etiam plurima urinalia ordinauit
sed haec facile iudicantur ex his quae secundum methodicos
tradidimus demonstranda tamen eorum contradictio et breui
ratione formanda
peccauerunt igitur qui supra patientes partes aegros iacere
uoluerunt omnis enim impressio siue affectio incongrua
glutinationibus approbatur ceciderunt etiam falsa intentione
decepti qui non addita discretione phlebotomiae memorauerunt
usum non enim in omnibus oportuit prohiberi cum fluorem
saepe fuerit uehemens strictura complexa et si secundum
erasistratum osculatio uenarum ex redundantia materiae ueniens
fluorem faciat conuenit uti detractione facile enim corrigi uel
reparari parua uirium uexatio potest plurima tamen ex adiutorio
patientibus utilitas fuerit neque item in omnibus erit
approbanda phlebotomia nam nullo tumore apparente uexabilis
iudicatur etenim corporis fortitudo necessario depurgatur et
stomachus uitiatur atque debilitate irruente difficile coeunt
diuisurae et eadem patienti uidebimur ingerere quae prohibenda
suscepimus quippe cum non auersio sed potius partitio
sanguinis fieri intelligatur et duplici egestione celerata nullam
mortis habeat dilationem dehinc erit anceps utrum irruente
rursum tumore phlebotomandi necne sint aegrotantes sed
phlebotomati apertissime interficiuntur non phlebotomati magno
adiutorio priuantur
ligationes uero non tantum ad diuertendam materiam adhibendae
sunt ut supra memorauimus quantum ad densitatem uero faciendam
adhibendas approbamus siquidem imprimendo coerceant sed
mediocriter adhibere ne moderatione cessante uexare potius quam
curare uideamur
peccat etiam asclepiades frigida uel constrictiua epithemata
recusando sunt enim inconsequentia erasistrati placitis sed
officio congruae curationis efficacia nam solutionem
constringurt diuisuras conglutinant quod ex uulneribus in
superficie constitutis et sub uisum uenientibus usu approbatur
quibus apposita apertissime profuerunt peccant etiam non aliter
qui bibendum acetum negant non enim in omnibus fluoribus
sanguinis dandum probatur sed in his qui approbato atque
largissimo fluore uexantur in paruis enim aqua frigida sufficere
potest aut admixto paruissimo aceto ac si tumor fuerit
attestatus ut complexam passionem demonstret procul dubio
constringentia fugienda quantum uires pati uel admittere
possunt est igitur improprium uti ea quae incongrue adhibita
nocere demonstrentur etiam cum necessario conuenire fuerint
uisa prohibenda existimentur etenim aduersantia solutioni
tussiculam ex fluore uenientem mitigant atque ipsum fluorem
constringunt et sanguinem retinent cohibendo et neque inurunt
siquidem superaddita per digestionis uias patientibus partibus
adueniant temperata atque admixta liquidis in alto constitutis et
propterea obtusa uirtutis uiolentia perdurant

sunt etiam clysteres contrarii siquidem commoueant corpus
eo tempore praesertim quo conglutinationem faciendam nitimur
hac ratione etiam urinalia medicamina atque uentriflua magis
noxia iudicantur siquidem turbent atque uexent et uertant
stomachum item proteruus omnibus uomitus et propterea contrarius
iudicatur rescindit enim uulnera nisi quis eum iam solidatis
cicatricibus ob recorporationem adhibendum probauerit est
praeterea affectatio sudorum quam graeci aphidrosin uocant
contraria cum enim superflua atque redundantia tollere uidetur
laxatiuae uirtutis causa coeuntia disiungit item taurinum
gluten tensionem atque duritiam facit
motus uero corporis neque excludendos generaliter approbamus
neque approbandos siquidem priusquam passio declinauerit
requiescere debeant aegrotantes in declinatione uero sint
mouendi sed non post cibum tunc enim ob digestionem celebrandam
tempus est quiescendi quo fiet ut priusquam cibum sumpserint
aegrotantes gestatione sint mouendi secundo etiam
deambulatione etenim parua adiectione neque ulcera refricantur
et in resumptionem uirtus corporis excitatur
 de phthisica passione  

phthisis siue ut plerique appellant phthoe quod corporis
faciat defluxionem siue corruptionem fit frequentius antecedente
sanguinis fluore aliquando etiam longi temporis tussicula siue
catarrho thoracis cum altiora lacerantur et primo leuius tunc
ulcerata facientia collectionem intrinsecus quae cum siccata
non fuerint citius sumat passionis initium sed non secundum
has differentias erit efficacia curationis mutanda siquidem
antecedentes causae quamquam diuersae unam facere passionem
uideantur

sequitur autem aegrotantes febricula latens et saepe quae
initium declinante accipiat die atque ueniente luce leuigetur
attestante tussicula plurima initio noctis atque fine cum sputis
saniosis ac paruulis primo in his qui non ante sanguinis fluore
uexantur quae quidem admixta saliua latere uideantur secundo
autem plurima ferri uideantur his uero qui ex fluore sanguinis
in istam ueniunt passionem primo sanguinolenta sputa
efficiuntur hoc est cruenta quae graeci haemalopa uocauerunt
tunc faeculenta dehinc liuida uel prasina et in ultimo alba
atque purulenta dulcia uel salsa cum uoce rauca aut acuta et
difficultate inspirationis atque genarum rubore et ceteri
corporis cinereo colore item sequitur oculorum exoletus
aspectus et corporis tenuitas quae nudatis membris proditur
magis quam ex aspectu uultus quosdam etiam sibilatio uel stridor
thoracis sequitur crescente passione sudor superiorum partium
usque ad pectoris finem cibi fastidium uel maior appetitus
sitis et quibusdam grauedo uulnerati pulmonis ut etiam eius
exspuant fibras quibusdam punctio ulcerato thorace pulsus
debilis densus ac deinde formicabilis quem graeci
myrmecizonta uocant digitorum summitates crassescunt obuncatis
unguibus quod graeci gryposin uocant sequitur praeterea
inflatio pedum et nunc frigus nunc feruor articulorum nasi
summitas pallescit atque aurium laminae frigescunt

tunc peiorante passione uentris efficitur fluor albidarum
egestionum et indigestarum debilitatis naturalibus digestionis
officiis discernunt praeterea plurimi purulentum liquorem
phlegmata carbonibus imponentes quo exusta probentur nam taetri
odoris esse necesse est omne quod natura fuerit mutatum uelut
ex defluxione carnis ueniens item in aquam mittunt aegrotantium
sputamina etenim naturalia facile soluuntur uitiata uero atque
mutata perseuerant quadam tenacitate coacta et subsidunt
siquidem sint grauia et contra naturam ex defluxione carnis
uenientia

uicinae atque similes passiones sunt phthisicae syntexis
quam nos defluxionem dicere poterimus atrophian quam nos
nutrimenti cessationem uocamus item empyica passione siue
anaphoretica quam nos purulentam siue uomicofluam dicere
poterimus quod ex uomica interioris collectionis purulenta per
tussiculam excludunt sputa sed haec discernuntur siquidem ex
his atrophia longo tempore faciat tenuari nullis etiam
attestantibus sputis saepe etiam sine ulla tussicula etenim
longo tempore febricitantes atque tussientes limpidis adhuc
sputis affecti necdum phthisici iudicantur in phthisicam uero
passionem proni ac decliues esse noscuntur item empyica
passio siue ut supra diximus anaphoretica discernitur a
phthisica non aliter quam ulcerum collectione quippe cum
empyicos saepe antecedat pleuritis uel peripleumonia et tumor
immensus et febres uehementes cum horroribus frigidis et
inordinatis dehinc quod saepe coadceruatam puris copiam
excludant repente ac deinde egestione facta febribus atque
horroribus praeteritis liberentur ut aut omnino his careant aut
ex parte afficiantur in phthisicis ea quae supra diximus
antecedant et liquida paulatim non coaceruata excludantur et pro
modo auctae passionis etiam febres augeantur

communiter autem haec passio stricturae atque solutioni erit
ascribenda et subiacentibus passioni temporalibus coenotetis in
quibusdam etiam ulcerum differentias monuimus promouendas
sunt enim necessario intuendae siquidem complexa sit regulae
quam diaetan uocant medicaminum ratio quam pharmacian
appellant denique si tumens ulcus fuerit quod intelligitur ex
dolore consequenti et ceteris tumoris signis conuenit aegrotanti
calidus locus et abstinentia unius diei tunc fomentatio
laxatiua atque cataplasmata et cucurbitae appositio cum
scarificatione et uaporationibus spongiarum et totius corporis
perunctione cibus quoque sorbilis calidus et magis panosus
obseruatis temporibus singulorum adiutoriorum ut saepe
docuimus
at si tumens non fuerit ulcus ob purgationem sordis erunt aquae
mulsae cyathi duo uel tres offerendi ante cibum uel foenigraeci
saepe torti decoctus sucus sed non ita ut uiscosus fiat quod
seruabitur si cum secundo uel tertio mollius scatere coeperit
deponatur quoad sit colore uinosus ac deinde uni cyatho
liquato admiscemus mellis cochleare habet enim uirtutem
foenigraeci semen mitissimae detersionis uel certe mulsum
dabimus ex lini semine fricto atque trito admixto puluere aut
ligato linteolo limpido uel farina sesami si autem maior
purgatio fuerit facienda irin illyricam atque herbum dandum
probamus oportet etiam herbum rubrum aquae infundere donec
infletur tunc testa calefacta atque ignita molere terere ac
deinde tum tenuissimo cribello eius pollinem mulso aspergere in
cochlearii quantitatem uel ex melle decocto electarium facere
admixto scilicet polline supradicto sed propter uehementiam
herbi erit conicienda sordis magnitudo ut si fuerit putruosa
quam graeci dysoden appellant tunc solo herbi polline utemur
sin uero non ita fuerit cogens causa admixto sesamo iri
illyricae aequalis ponderis aut superantis pro passionis
magnitudine ac si plurimum putruosum apparuerit ulcus ex
his quae feruntur non solum per os conuenit herbi pollinem
dare sed ex ipso confectum etiam cataplasma cum aceto atque
melle extrinsecus apponere tunc etiam lenticula simili usu
adhibenda probatur est praeterea purgatiuae uirtutis
aristolochia et dracontia herba siue quae appellatur aron eius
generis etiam marrubium approbatur quamquam sit stomachi
uexabile purgatiuae tamen uirtutis oportet autem eius manipulum
tribus aquae sextariis decoquere donec ad partem redeant tunc
marrubium detractum proicere atque admiscere mellis boni libram
et rursum decoquere donec ad suam ueniat crassitudinem ac
si marrubium uiridius fuerit tundendum atque exsucandum et in
unum cyathum suci libra mellis miscenda et ita decoquenda aut
aquae sextarii tres decoquendi siue admiscendi donec
crassitudinem sumant faciunt etiam ex strobilis et amygdalis et
lini semine uel supradictis electaria confecta item ex amygdalis
et ptisana cum melle et lacte sorbile medicamen et primo cum
pane acceptum infuso melle tunc etiam singulare sorbendum
paruissime ad modum unius cyathi uel duorum dehinc plurimum
longe ante tempus alterius cibi quamquam sit in quibusdam hoc
solum cibo sufficiens etenim corpus nutriet et uulnera
deterget et cruentos uel purulentos iuuabit
dehinc cum tenuia sputa ferri uiderimus facit etiam strobili
decoctio quae conficitur hoc modo uiridem strobilum sumentes
fructuosum qui in semet habeat quaedam resinalia aquae tribus
sextariis immixtum decoquimus donec pars liquoris insumatur
tunc detracto strobilo erit residuae parti liquoris miscenda
mellis libra uel glycyrrhizae tunc decoquendum donec
crassitudinem sumat conuenit etiam ex squillitico uino
electarium confectum ex quo erit sextarius unus librae mellis
admiscendus et gummi uino perfusi selibra tunc decoquendum mel
donec uinum insumatur potest praeterea etiam melilotum
linteolo ligatum tempore decoctionis immitti item sucus
glycyrrhizae simili modo atque eodem tempore misceri probatur
conuenit etiam diacodion medicamen cochlearis quantitate sumptum
uel butyrum cum melle electario datum est praeterea purgatiuae
uirtutis atque siccatiuae hoc medicaminis genus marrubii suci
uiridis sextarii tres mellis libra una quae cum fuerint
coctione crassificata iris illyricae immittendae sunt drachmae
duae sed oportet neque semel atque eodem tempore omnia haec
aegrotantibus dari uarias etenim materias posuimus
siquidem iugis speciei unius oblatio satiat aegrotantes et
propterea recusetur neque accessionis tempore haec danda
mandamus
quapropter una etiam cetera in curationibus monemus intuenda quo
purgato ulcere humanioribus cibis utamur hoc est ex mediae
materiae qualitate conuenit interea motus latens pensili primo
lectulo uel cathedra longiore atque in uicina porticu adhibita
etiam perunctione primo sedenti ac deinde recepta fortitudine
stanti purgato ulcere dabimus uinum album atque lene mediocriter
remordens tum lauacrum adhibendum quando etiam sicca
conueniat cibatio singularis uel cum palmulis thebaicis et
pulmento in cibum dato uel arnoglossa herba et uolantum non
pinguia item sub lingua amylum datum quod retentum in
defluxionem ueniens subiectis partibus patientibus irruat et
paulatim adiuuet cicatricem uel mel decoctum simili modo datum
aut paruo ex amylo admixto tum etiam trochiscus qui appellatur
trigonos uel mel uino remordenti admixtum parti suae quantitat
is et decoctum donec incoquatur uinum tunc etiam antidotum
quod appellatur theriaca mithridatios quae in semet habeat
siccandi atque recorporandi uirtutem item zopirios et
dierisimus
apponenda praeterea extrinsecus emplastra quae in
cicatricem ducere ualeant ut est melinon ac deinde siccantia
magis tum cum firmum apparuerit lenimentum erit amithaonion
imponendum uel polyarchion malagma admixto cerotario ex oleo
cyprino confecto parte tertia siquidem haec singularia primo
tempore aegrotantes ferre minime possint
tunc cyclica regula adhibenda sed quae non repentinas habeat
ordinum mutationes denique nunc uinum nunc aquam potare
permittimus iuxta cycli rigorem danda etiam drimyphagia quam
despuentibus sanguinem memorauimus adhibenda etiam localia
adiutoria similiter cucurbita dropaces et sympasmata et
paroptesis et sinapismus et bibendum medicamen quod diapipereon
appellatur ualet enim callositatem ulceris tenuare atque
siccare fugienda praeterea bibendi medicaminis satietas et
eligendus consuetorum usus magis siquidem insueta materia
uexatus stomachus atque fastidio supinatus prodat aegrotantes
est praeterea uehementer utilis naualis gestatio atque longa
nauigatio lectio uocis exercitatio et omne quod dare corpori
fortitudinem potest
ueteres autem medici alii nihil de ista passione
memorauerunt sed diocles libris quibus de passionibus atque
causis et curationibus scripsit iubet initio cibos detrahi
nihil de fine abstinentiae significans quousque sint aegrotantes
retinendi tunc sudores commouendos quibus necessario uires
auferantur et neque hoc quemadmodum faciendum sit ordinauit
utitur etiam anacoeliasmis quorum qualitates non memorauit
adiciens uerrendum siue deducendum a pulmonibus humorem quando
fuerat mitigandum potius ulcus quam depurgandum item uomitum ex
oxymelle adhibendum quo corpus disiciendo ulceratas lacerat
partes atque hoc iugiter et post cenam faciendum probat
dehinc proterua mentis caecitate deceptus etiam psychrolusian
imperat adhibendam et allium dandum quod necessario uexet
aegrotantes inflando tum uino flauo utendum siue nigro et
praeterea duro atque post prandium deambulatione uexandos
imperat aegrotantes et nulli adiutorio sua tempora reddenda
perspexit
item praxagoras secundo libro curationum his qui pulmonis ulcere
afficiuntur initio helleborum probat atque sitim faciendam tum
resumendos non aduertens primo resumptione tunc helleboro
utendum quo possint eius laborem perferre aegrotantes ad
summam non resumpto uiribus deficienti helleborum non conuenit
resumpto autem uel fortificato exclusa phthisica passione
comprobatur et propterea usus hellebori recte prohibetur
at themison secundo libro tardarum passionum quaedam recte
quaedam caduca proteruitate composuit ex quibus est etiam
pendentis thori gestatio quo plurima parte diei ac noctis motu
exerceantur aegrotantes cum necessario accessio uespertino
tempore asperetur atque luce surgente leuigetur quo non
solum laboriosus uerum etiam intemporalis et inordinatus motus
ab eodem adhibitus approbatur etenim initio lucis et dimissionis
tempore nutriri cibo conuenit aegrotantes est etiam noxium
allium quod imperat dare siquidem inflationem maximam faciat
unctio item ex feruentibus adhibita uirtutibus quam circa
uesperam probat adhibendam cruribus atque brachiis contraria
iudicatur tunc enim febres ardescunt imperat praeterea
inter duos dies uel tres aegros lauandos cum corpus elimatis
uiribus debilitet lauacri frequentia et sordidet atque humectet
ulcera praeterea herbum dehinc intybum et plantaginem cum sit
horum usus differentia temporum separatus herbum enim
purgationis adhibetur causa frigerantia uero cicatricis
obducendae item imperat ulcera facienda extrinsecus iisdem
quibus intus inesse senserimus quod est perniciosum putat enim
auersione humoris facta ad exteriores partes altiora ulcera
praesiccari et propterea diutissime differendam sanitatem
exteriorum ulcerum donec illa clauduntur imponenda namque
ait emplastra quae humoris prouocant defluxionem cum humoris
defluxio iuxta sapientium placita nullius commodi teneat fidem
sic etiam plurima localia adiutoria adhibenda conscripsit quae
tamen multo tempore magnificas ulcerationes hoc est quas nos
extrinsecus infiximus in cicatricem uenire cohibeant impediens
plurima quae congrue adhiberi possunt ut defricationes
dropaces cucurbitae sinapismi paropteses et alia quae cum
uehementissime prosint ulceratione cutis praefecta adhiberi non
possint
 liber tertius  

 cui haec insunt  

de suspirio siue anhelitu quem graeci asthma uocant

de stomachicis

de phagedaena

de iecorosis quos graeci hepaticos uocant de lienicis quos
splenicos appellant

de aurigine siue arquato morbo quem graeci icteron uocant
latini uulgo morbum regium

de cachexia

de nutrimenti cessatione quam graeci atrophian uocant

de hydrope

secundo libro tardarum passionum quo paralyticae passionis et
canini raptus et auriculae doloris atque fluentis humoris et
dentium doloris et apprehensionis sensus quam graeci catalepsin
appellant et uocis amputationis et influxionis quam catarrhon
uocant et tussiculae et sanguinis fluoris et phthisicae
passionis tradidimus curationem nunc ceterarum prosequimur ex
ordine disciplinam

 de suspirio siue anhelitu quem graeci asthma uocant  

anhelatio siue suspirium ab accidenti nomen sumpsit uocatur
praeterea secundum aliquos spirationis difficultas quam graeci
dyspnoean uocant siue orthopnoean siquidem sese praefocari
sentiant cum iacuerint aegrotantes atque erecti facilius
spirent item ut alii dicunt contrario uocabulo suae uirtutis
nomen accepit nam cum spirationem conuertat ac deprauet
tamquam corrigat orthopnoea nuncupatur quam nos spirandi dicere
correctionem poterimus multa enim contrariae
interpretationis uocabulum sumpserunt ut fella quae graeci
glycea uocant uelut dulcia cum sint amarissima
grauat autem atque premit haec passio magis mulieribus uiros et
iuuenibus senes atque pueros et durioribus natura corporibus
teneriora hiberno atque nocte magis quam die uel aestate in
quibusdam ex initio generatur in quibusdam perfectis irruit
passionibus sed magis ex profundo frigore
sequitur patientes spirationis difficultas et frequenter natura
celerior magis quam tarda item praefocationis sensus secundum
thoracem atque grauedo et feruor igneus item enteron ad
superiora conductio et cum passio uehementescere coeperit
stridor atque sibilatio pectoris cum uocis debilitate tum
extensio colli atque uultus cum rubore et oculorum suspenso
obtutu et iacendi potestas schemate supino tussicula nunc arida
nunc uuida cum sputis tenuibus et spumosis aut crassis et
uiscosis et sudoribus et colore morbido atque pulsu humili at si
grauior impetus superpositionis fuerit ora aegrotantium
liuescunt et quidem excluso per nares humore mucilento
releuantur atque praefocationis carent metu quod non aliter
cedit etiam si super oculos lacrimarum fuerit fluor
uariantur autem tempora passionis superpositionibus et
lenimentis et nunc limpidis atque sinceris nunc sordidis et
passionis tractibus implicatis ut etiam tunc leuis difficultas
inspirationis inesse uideatur quae facile prodetur si
aegrotantes itinere ascensibili gradiantur atque ocius pergant
uel indigestione aut usu uenerio affecti uel frigore atque
puluere siue fumo grauentur
differt autem haec passio a peripleumonia quod neque cum
febribus necessario fiat et semper tarda esse uideatur item
secundum aliquos discernitur ab orthopnoea siquidem haec cum
stridore atque praefocatione asperetur orthopnoea uero cum
thoracis euersione atque singultu aliquando etiam cum sanguinis
fluore item secundum aliquos magnitudine discernitur
uehementiorem enim dicunt orthopnoean supradictis passionibus
sed est melius ut uno atque generali concursu passionum
poteritiam iudicemus ut nunc uehementem passionem dicamus et
magis accessionis tempore nunc leniorem et magis dimissionis
tempore
est autem passio stricturae quapropter conuenit ut mox corpus
inuaserit siue cum repetendo superpositionem asperauerit iacere
aegrotantes altioribus stramentis thorace atque capite subleuato
loco lucido atque calido mediocriter adhibita requie et
abstinentia cibi usque ad tertium diem et si uires
permiserint pectus tegendum lana atque fouendum oleo dulei
calido adhibita quoque articulorum blanda calidarum manuum
fricatione ut etiam tenendo medeamur teporibus admotis tempore
quo accessio uehementescit et cucurbitae lenissimis raptibus
detrahendae at si praefocatio coegerit et uires permiserint
aegrotantis adhibenda phlebotomia et diatriti tempore unctione
antecedente
sorbilis atque calidus et uarius in dimissione offerendus cibus
atque alternis diebus donec passio declinet sin uero
imbecilles uiribus fuerint aegrotantes diurnis diebus dabimus
cibum sed ea die qua abstinere oportuerat paruum ea uero qua
dare licebat paulo plurimum si uenter officium non agnouerit
simplex clyster adhibendus et ante cibum mulsae ex melle
despumato duo uel tres cyathi praebibendi tunc cataplasma
laxatiuum atque cucurbita cum scarificatione adhibenda thoraci et
inter utrasque scapulas ac magis paulo inferioribus locis quo
sine ulla quassatione partium eius raptus efficiatur tum
uaporatio spongiarum atque cerotarium et malagma quod diachylon
appellant uel mnaseum atque ita lauacrum et uinum et uarius
reddendus cibus
in lenimento uero si corpus passio tardauerit erit adhibenda
resumptio gestatione uocis exercitio deambulatione unctione
fricatione corporis retento spiritu tum lauacro atque cibo ex
pulmentis mediae qualitatis dehinc ad recorporatiuam curationem
transeundum adhibenda drimyphagia atque ceterarum transitus
mutationum quas saepe cyclos ordinantes docuimus tum etiam ex
radicibus uomitus uel si passio coegerit etiam helleboro
prouocatus iubemus praeterea acetum scilliticum aegrotantes ante
cibum sorbere uel cum aceto nitrum siue laser aut hyssopi
decoctionem cum fico contriti uel nucleo pineo quem graeci
pityida uocauerunt admixto mulso item abrotanum tritum cum
sulphure atque aceto ex mulso confecto uel urticae semine aut
radicum et horum similia electariorum ut est melli admixta
resina terebinthina aut cardamum quod nasturtium uocamus aut
sesamum cum aloe et amygdalis amaris aliquando etiam pipere uel
oui uitello uel illud electarium quod diascylles appellamus
cuius confectionem de medicaminibus scribentes tradidimus
tum etiam cucurbitae recorporatiuae adhibendae thoraci atque
interscapulo dehinc dropax paroptesis heliosis sinapismus
acopa recorporatiua malagmata ut est diadaphnidon dialoes
uel diaeuphorbiu dehinc nauigatio atque peregrinatio terrena et
potio theriacae antidoti et aquarum naturalium usus quarum
praestant in italia cotiliae appellatae siue albae uel nepesinae
tum etiam cataclysmus hoc est aquarum illisio superne iisdem
locis qui patiuntur utilis denique maritima et plurima mare
tenus conuersatio atque consuetudo frigidi lauacri quam
psychrolusian appellant
aliqui autem aduersarum sectarum principes etiam dauco cum
aceto et melle aegros potauerunt siue iri cum mulso et uentrem
plurimum deduxerunt dando de diagridio quod scammonian graeci
appellant obolos tres cum duplici pondere aloes siue hierae
quam catharticam uocant uel ammoniaci salis obolum siue
opopanacis simile pondus uel cneoron aut polion herbam uel
peplion aut chalcanthum uel tapsian aut asininum lac et
castoreum non solum lenimenti tempore sed etiam in augmento
siue superpositione passionis alii uero etiam urendum thoracem
uel caput crediderunt

themison quoque secundo libro tardarum passionum in quibusdam
eisdem compeccasse uidetur cum plurimum uentrem depurgandum
credidit ex diagridio atque in ipsa accessione utitur praeterea
constrictiuis atque his acrioribus et imperat dari tapsiae sucum
cum opopanace aut sagapeno ex quibus stomachus necessario
uexatur hic denique erit memorandum quia potis medicaminibus
non sine cautione utendum est et neque eorum plurima satietate
uexandi aegrotantes item in impetu uel asperitate passionis
recorporatiua adiutoria prohibenda erit enim coenoteta
consideranda qua facile medicamina qualitatis ratione accedente
correctius approbamus

 de stomachicis  

a parte corporis quae patitur stomachica passio nomen
accepit sed non omnis stomachi querela ilico passio nuncupatur
nisi fuerit ex multorum concursu signorum et perseuerantium
confecta atque corporibus tardans repetendo superpositionibus
lenimenta
plurimi igitur singulatim speciales curationes eius tradiderunt
nunc de stomachi duritia dicentes nunc de uentositate de
rheumatismo et debilitate et horrore ciborum et fastidio
themison quoque primo libro tardarum passionum solutionem
circa stomachum quam appellauit rheumatismum secundo libro
uentositatem item thessalus secundo libro regulari curationem
separauit soluti stomachi atque inflati nos uero communiter sub
una propositione de omnibus dicere curabimus qua uentositatem
uel ex tumore duritiam conectam stricturae iungimus fastidium
uero siue horrorem ciborum et corruptionem ambiguam utrisque
principalibus passionibus subicientes
antecedentes causae quae stomachi passionem faciunt ceteris
quoque passionibus generandis communes esse probantur sed magis
istam iugis indigestio parit siue post cibum uomitus et
perfrictio profunda item maestitudo et medicaminis insueti
potatio
sequitur autem in passione constitutos accessionis tempore animi
defectio articulorum frigidus torpor aut uariatus per membra
acrior naturali feruor qui magis medias teneat manus tum
roscidus sudor et animi angustia iactatio anxietas siue
concatenatjo mentis et desponsio coloris mutatio pulsus paruus
celer imbecillus corporis tabes cibi fastidium uel maior
ciborum appetitus tum corruptio acceptorum cum acore in
bromosam uel fumosam transeuntium qualitatem quibusdam etiam
uocis amputatio et dentium confixio siue concubitus
inseparabilis capitis grauedo aurium tinnitus et quibusdam
sitis insatiabilis cum in accessu tumor maior fuerit excitatus
oris siccitas et saltus sub praecordiorum partibus tum dolor in
eadem parte aut etiam inter palas tendens siue latius cum se
tumor uberior infuderit dehinc transuorandi difficultas cum
praefocabili sensu quo denique commoti quidam nostrae sectae
principes epistolarum libris hoc accidentiae genus stomachicam
synanchen uocauerunt
durescente autem stomacho sine ullo feruore atque dolore
cetera communia signa sequentur tunc ligneus earundem partium
sensus et magis inter palas si omnis aruerit stomachus sin
uero in superioribus fuerit durities erit transuorandi
difficultas donec ad eius fundum accepta perueniant aut si in
eodem fundo quem graeci basin appellant fuerit durities erit
transuoratio facilis sed post eius perfectionem grauatio
sequetur tum durities atque exstantia in interioribus
praecordiorum
at si uentositas fuerit stomachi tensio sequetur inflatione
coniuncta tunc capitis plenitudo cum oppressis atque iugibus
ructationibus testante grauedine quae magis accepto cibo
sentiatur tum sonus in interioribus liquidorum tamquam semipleni
folliculi errante uento per inania atque ita tensione laxata
erunt ructatione releuandi et si etiam intestina fuerint
conflata rugitus interiorum sequetur quem graeci borborigmon
appellant
at si solutio fuerit stomachi quam rheumatismum uocauerunt
sequitur saliuarum fluor et quibusdam iugis sputus et oris
humectatio nauseabilis cum mordicatione interiorum quibusdam
plurimus uomitus crassioris uel tenacis aut fellei et prasini
humoris uel alterius cuiuslibet substantiae circa supradictos
colores
sin uero occulta fuerit solutio quam graeci adelon appellant
aut mente sensa signa uideantur quae graeci logotheoreta
uocauerunt sequitur debilitas pulsus aegrotantis et ueluti
stomachi pendentis atque trementis sensus marcor ac defectio
animi quam graeci lipothymian uocant quae sumpto cibo
temporaliter depellatur resumptione suffecta nec tamen
perseuerabili sed rursum in eandem relabentur defectionem in
imaginem ultimae passionis quo fit ut nisi quis celerius
sumpserit cibum summa defectione iactetur sic denique plurimi
impausabiliter tota die atque nocte cibum sumpsisse ueteribus
traduntur namque asclepiades memorat praxagorae famulum ternos
bilibres panes per singulos dies accepisse quibus comestis non
aliter passione afficeretur quam si nihil acciperet sed ab ista
passione phagedaena discernitur siquidem in ipsa non insumantur
uel digestioni tradantur accepta sed grauatione sequente
euomantur
haec sunt quae stomachi rheumatismo occurrunt sed iuxta
regulam methodicam discernentes superpositionis tempore
contrariarum adiutoria passionum stricturae ac solutionis quae
suis specialibus signis approbantur in lenimento communi
saepissime curatione utemur quam recorporatiuam dicere
poterimus a graecis metasyncriticam appellatam
cum igitur primo stricturae passio corpus inuaserit atque noua
temporis causa fuerit aegrotantis siue in superpositione
constituta et turbando aut dolore aut uentositate affecerit
patientem conuenit eum iacere loco lucido atque calido
mediocriter adhibito straminum atque operimentorum calidorum usu
et si uires permiserint adiuncta abstinentia usque ad
tertium diem et accessionis tempore omnifariam requiem tum
articulorum blanda conuenit defricatio cum quodam calidarum
manuum amplexu ut etiam tenendo medeamur dehinc uaporationes
inter scapulas siue palas adhibendae pectori quoque saccelli
calidi ex cantabro conferti siue polline nam graeci
omphacomeli uocant et harum similibus materiarum conuenit
etiam multiplicati linteaminis uaporatio siue pannorum uel
plagellarum quae graeci ptygmata uocant oleo tinctarum
cucurbitae igni externo uaporatae atque leniter appositae iugi
atque frequenti mutatione aliquando etiam testea uascula
quae graeci amphoras uocant siue uitrea tum fomentatio studiosa
ac iugis ex oleo calido atque dulci uel in quo maluae agrestis
radices decoctae sunt si singultus fuerit sicyonio si
inflatio ruta uel anetho at si uocis fuerit amputatio in
accessionis affectu decumbentibus erunt spongiis aqua calida
expressis ora uaporanda et distinctio dentium facienda digitis
immissis quibus lenius gingiuas deprimamus tum capitis
fomentatio et resumptionum moderamenta adhibenda ut panis
calidus uel cucumis aut melo uel terrae gleba aqua calida infusa
et oris collutio ex aqua calida et accessione uergente parua
potatio
at si in uehementiam passio uenerit adhibenda phlebotomia
qua perfecta si tertia fuerit dies quam graeci diatriton uocant
erit aegrotans unctione curandus calido scilicet ac dulci oleo
tunc oris adhibenda collutio cibus offerendus paruus leuis
calidus sumptione facilis ut sorbile quicquam ex pane atque
melle et sale et anetho confectum siue pulticula mollis uelut
ex pane aut alica et oua sorbilia tum alternis diebus
permittentibus uiribus aeger nutriendus donec passio declinet
potus praeterea dandus est plurimus sed neque maioribus
haustibus hauriendus neque coaceruatim atque eodem tempore quo
potius aegrotos impleri quam relaxari faciamus his autem
partibus quae fuerint in tensione constitutae cataplasmata
conueniunt laxatiua ut est prae ceteris ex faenigraeci
pollinibus et semine maluae ex solo melle et paruo oleo admixto
confectum quod plurimo tempore corporis possit sine ulla
grauatione immorari tunc cucurbita adiuncta scarificatione siue
hirudinum appositio quas uulgo sanguisugas appellant deinde
cataplasma et uaporatio spongiarum expressarum liquoribus saepe
memoratis
declinante passione si ulla durities fuerit consecuta erunt
cataplasmata apponenda ut nuper docuimus admixta resina siue in
olei uicem liquida pice uel ex radice hibisci et adipe
porcino recenti primo tum ueterato confecta siue ex hordei
pollinibus aut lolii semine et arido fico et hibisco tum etiam
ex oleo calido embasis siue ex uarietate eiusdem per diuersa
uirtutis faenigraeci decoctione uel radicis maluarum aut lini
seminis dehinc cibus uarius dandus sed qui nullam faciat
inflationem neque digestione tardius approprietur sed omni
facilitate conueniens ut cerebrum porcinum pisces teneri atque
olera quae uentrem mollire ualeant tum lauacra conuenit
adhibere atque uino aegrotantem resumere leni utendum etiam
malagmate quod diachylon appellamus siue mnaseum uel
diamelilotum et si uentositate fuerit stomachus affectus
adhibendum diasamsucum siue diaspermaton quorum compositiones
de medicaminibus scribentes responsionum tradidimus libris
si rheumatismus fuerit quem nihil aliud quam solutionem
accipimus conuenit aegrotantem iacere loco mediocriter frigido
supino schemate attritis ac tenuibus stramentis utentem adhibita
requie et abstinentia sicut superius diximus permittentibus
uiribus tum tenacior ligatio articulorum uel si causa
coegerit constrictio facienda apposita cucurbita stomacho
plurima flamma subiecta dehinc solutione cogentes spongia
frigida atque odoramenta quae percutere minus ualeant caput ut
exhalatione sui frigus ingerant aegrotanti ut mala cydonia
pira sorba mala punica murta lentiscum rosa uel pulentum
infusum et his similia oris collutio ex aqua frigida siue pusca
ac si plurimus fuerit saliuarum fluor exspuere iubemus
aegrotantem siquidem retentus stomachum soluat transuoratus
autem humectet atque obducat et propterea geminet solutionem sed
hoc conuenit facere urgenti tempore ne meditatio potius
exspuendi fiat atque exinde prouocatio fluoris augeatur
perseuerante passione gargarismata sunt adhibenda ex supradictis
uel ex aliquo suco ad fluorem sanguinis praescripto qui
ualeat frigore atque propria uirtute mederi uel si res
coegerint ex iisdem spongiae expressae sicut in aliis docuimus
gutturi admouendae siue pectori et interscapulo lenius autem
atque idem faciunt ptygmata ex supradictis expressa liquoribus
constringunt enim saliuarum fluorem et nauseam releuant quod non
minus etiam masticata conyza atque exsputa siue mastiche
contrita et lactucae albae semen facere ualent possunt etiam
poto dari ea quae congrue medeantur ut duobus aquae frigidae
cyathis seminis aspergantur cochlearia duo siue mastichis
cochleare unum uel plantaginis siue mali punici dulcis uel
acidi sucus cum particula menthae paruissima uel cucumeris semine
contrito dandum quoque medicamen confectum quod dioporon
appellamus item diamoron siue diarhoos et his similia quorum
compositionem medicaminum docuimus libris cauendae praeterea
horrentium materiarum fabulae quae quadam commemoratione uomitum
commouere uideantur utendum cataplasmatibus quae nuper de
fluore sanguinis scribentes docuimus et diatriti tempore
adhibenda perunctio ex oleo hispano siue lentiscino uel murtino
qua praecurato aegrotanti ora fouenda aqua frigida uel spongiis
ex ea expressis detergi tunc cibo reficiendi constrictiuo
sicut de fluore sanguinis conscripsimus atque ita parua
interposita dilatione frigidae parum aquae paulatim bibant
quod si quisquam non ualuerit sustinere calidam dabimus ut
nimio feruore constringat imitatione enim uelut usturae partium
perficit densitatem
ac si cibum sibi in stomacho natare senserint aegrotantes
conuenit articulorum impressam ligationem facere ita ut in
aquam feruentem manus aegrotantium mittere uel si maiora cogunt
etiam constrictiuam adhibere cucurbitam et primo ori uentris
dehinc inter scapulas siue palas quod metaphrenon graeci uocant
et aliquando tertiam inferius a prima conuenit adhibere
ac si cibus fuerit reiectus secundo nutriendi sunt
aegrotantes et si uires permiserint ut diatriti rigorem
seruemus si minus erit alternis plurimus et paruus cibus
offerendus quo quidem diurnis diebus sed non simili modo aegri
nutriri uideantur sin uero stomacho collectus humoris fluor
mordicationem fecerit ilico excludendus si plurimum superare
fuerit uisus non quidem digitis immissis quo uomitum
prouocemus ne magis influant acriora et ex partibus sanis uel
quae passione contaminatae non fuerint patientibus aduenire
liquida faciamus quippe cum consuetudo saepissime transeat in
naturam at si plurimum edax fuerit humor nec tamen ita
superfluus ut ex sua sponte per uomitum excludi uideatur ob
facultatem reiciendi quominus euersio fiat stomachi dabimus
potum et perseuerante solutione cataplasmatum siue medicaminum
uirtutes augemus tum si orexis siue appetitio cibi fuerit
impedita dabimus ea quae naturam ualeant excitare ut intybi
thyrsum uel lactucae et magis albae atque aceto tinctae tunc
albas oliuas et panem pusca infusum cum paruo pulegio et sale et
hispano oleo item pultem ex pane uel tragoptisana atque pusca et
oleo et sale paruo confectam et anetho uel porro capitato uel
tragoptisana quae ex lenticula atque alica conficitur sed erit
assanda lenticula tunc immittenda mala cydonia uel
orbiculata siue scaudiana ut plerique uocant uel mala punica
aut sorba aut pira duracina quae crustumina uocant uel folia
plantaginis mollia aut intybi aspergenda etiam alicae siue
oryzae grana mali punici uel uuae fabriles dehinc etiam uina
quaedam infundenda ut murtinum malinum uel ex malo punico
confectum aut hydromel inueteratum uel quod melimelon appellant
aut hydromelon danda etiam damascena et malum assum uel elixum
uel quicquam ex supradictis sic etiam uolantum quae nulla
pinguedine accipientem grauent ut passerum pectora uel perdicum
aut attagenarum tunc etiam quadrupedum leuia deinde porcina
crura item maritima quae non sint contraria solutioni ut
squillae mulli carabi bucini spondylia conchylia
ac si cibus in acorem transierit iisdem erit perseuerandum atque
eodem potu cui erunt aspergendae coriandri seminis drachmae
duae tunc etiam asperiori uino utendum quod graeci hypausteron
uocant perseuerante fluore erit etiam trochiscis utendum quos
haemoptyicis et coeliacis potandos scripsimus lauacrum
interea tardius ac serius ordinandum et multo atque longo
tempore prohibendi aegrotantes bibere priusquam cibum
sumpserint nisi aliqua forte maior necessitas intolerandae sitis
occurrerit erunt namque dandi cogentibus rebus ex uino
asperiore aqua commixto duo uel tres cyathi
sed si forte complexionis passionum aliqua fuerint signa
perspecta erunt urgentiora conicienda quibus ordo magis seruiat
curationum plurimi uero medici stomachicos potant eos qui
duritia laborauerint et singultu castoreum ex aqua mulsa solutum
in quantitatem pleni cochlearis tribus cyathis aquae
miscentes eos autem qui fluore stomachi hoc est
rheumatismo laborauerint aquam potant miscentes aloes
cochlearis pleni quantitatem uel infusione uel decoctione aut
suco sed erit praecauenda medicaminum dandorum satietas ac
magis iniucundae qualitatis quam non solum aegre perferant
aegrotantes uerum etiam officio appetendi cibi deserantur et
propterea passionis augeatur pernicies haec etiam de illo
potando medicamine siue antidoto quod hieran appellant
dixerimus cauenda etiam laboriosa atque dolore grauissima ignis
ustura
sed in lenimento oportebit aegrotantium fortificare corpora
atque resumere uaria gestatione et pro modo uirium sub diuo
deambulationes adhibere siue lectionis exercitium si fuerit
literatus aegrotans uel ut communiter dixerim uocis tum
unctionem ac defricationem et eos motus qui magis humeros
ualeant exercere retento spiritu et nunc palaestra corpus
agitare tum lauacro rarissimo in his qui fluore uexantur
stomachi iugi autem ac frequenti in his qui strictura laborare
uidentur uinum uero atque uarium cibum constrictiuum prioribus
laxatiuum sequentibus ordinamus ut pisces teneros echinos
ostrea et olera mollia accedente regula methodicae disciplinae
minuendae augendaeque quantitatis

dehinc adhibenda recorporatio quam graeci metasyncriticam
uocant ex acriori cibo quem graeci drimyphagian appellant ex
aqua capparis confecto et aceto et sale et cepe sed ex
depositis quae temporis requie nullo accepto marcore
inflabilis uirtutis careant qualitate dandae etiam rapae sinapi
madidatae atque salsum ex aceto et oleo conditum uel aceto et
mulso et sinapi aut mulso ex uino confecto quae quidem erunt
uarianda admiscendum etiam piper pro ratione uirium atque
passionis magnitudine ut nunc uno nunc duobus nunc tribus
acribus pulmentis utamur

conuenit etiam sicca fricatio cum aspergine corporea facta
tunc frigidi consuetudo lauacri quam psychrolusian appellant et
cibi sicciores magis in his qui fluore hoc est rheumatismo
laborauerint tum rubor cutis faciendus inter scapulas et in
thorace usque ad uentrem nunc ex feruentis resinae linimento
nunc ex picis nunc ex dropacis primo communis ac lenioris
deinde compositi ac uehementioris atque ita nitri fricamento
utendum et sole torrendum corpus quod graeci heliosin appellant
aut paroptesis adhibenda ex carbonibus uel parietibus ignitis et
ceromate aliquando etiam ex fico calefacto tunc defricatio ex
nitro atque oleo et adarce adhibenda quoque acopa ex
euphorbio et diagridio et pyretro et pipere et sinapi uel suco
ferulaginis quam graeci tapsian uocant ungenda corpora uel
admixta cera imponenda donec sufficienter inflari ui medicaminis
partes uideantur
conuenit etiam uomitus arte affectatus quo corpora dissecentur
et primo ex aqua mulsa uel ex aceto squillitico melli admixto
singulari uel adiuncto semine erucae aut cardami aut urticae aut
sinapi aut salsamento multo ex aceto et melle tum etiam ex
radicibus ultimo quoque helleboro lenticulae admixto uel oryzae
in his qui rheumatismo fuerint affecti cum sorbilibus uero in
his qui strictura
adhibenda etiam ptarmica quibus stomachus commotione capitis
contremiscat item sorbendus aut infundendus rhinenchyto
ferramento naribus sucus cyclaminis aut erucae aut anagallidis
herbae gargarizandum sinapi ex aceto et melle decoctio thymi
aut origani uel pulegii aut hyssopi aut squillae sucus cum aqua
mulsa et cetera similia eius generis quae fuerint et magis cum
initia atque summitas stomachi callosa uidebuntur uehementiore
modo curationis indigentia tunc etiam adhibemus quaedam acriora
uel horum exhalationem aegrotantes haustu suo hortabimur
adducto spiritu recipere quo etiam altiora agitatione
medicaminis demutentur sumpto igitur fictili uasculo
immittimus puscam tum admixto nitro origano cardamomo
mastiche chia carbonibus subiectis decoquimus sed erit primo os
uasculi praegypsandum immisso calamo utraque ex parte forato
cuius summitatibus oui uacuati imponimus testam ex utroque suo
uertice perforatam cuius altera cauerna calamo inseratur altera
uaporem fumet acceptum tum aegrotantem iubemus ore aperto
supradictam cauernam labiis amplecti siue oui ut supra diximus
uerticem atque ita eius exhalationem excipere cuius quidem
feruor erit moderandus ne nimietate partes exurat
atque ita si plurima et perseuerans mordicatio affecerit
aegrotantem erit mitiganda simplicibus gargarismatibus ut aqua
calida et oleo siue lacte aut decoctione cantabri aut suco
ptisanae uel myxarum decoctione aut amylo cum aqua oportet
praeterea etiam partibus in passione constitutis apponere
medicamen quod polyarchion appellamus uel diadaphnidon et
horum similia quorum compositionem medicaminum tradidimus
libris dandum quoque medicamen theriacum bibendum quod
diechidnon appellamus cuius quoque compositionem responsionum
dedimus libris
tunc aegrotantes maritima natatione exercendi atque
cataclysmo curandi hoc est aquarum illisione suppositis
partibus patientibus animo praeterea securo atque facili esse
conuenit curandos et aquarum naturalium usum adhibere ut sunt in
italia quae cotiliae sunt appellatae et nepesinae lauacro
atque potu aptissime utendum adhibita aeris mutatione longa
terrena maritima exercitationibus uariis palaestrarum adhibito
praeceptore utendum atque ita iisdem resumptionibus corpus
conuenit recurare sic enim perseueratione et uentositas
excludetur stomachi et aliae quoque supradictae passiones
depelluntur

 de phagedaena  

est etiam phagedaena ex stomachi passionibus qua affectos
sequetur cibi uehemens appetentia quam graeci orexin appellant
et coaceruati accipiendi cupiditas et immasticata transuoratio
tunc grauedo atque tensio et praeterea uomitus quem sibi coacti
atque oppressi prouocent aegrotantes corporis macies pallor
aliquando etiam uultus inflatio oris pedor quibusdam etiam
gingiuarum putredo cum scabro dentium detrimento et tritus
uisus obtusio sed passioni genus  philonii in
problematicis non daturos nos iterum pollicemur interposito enim
tempore digestionis rapiuntur accepta atque repletis uiis quos
graeci poros appellant obtunditur appetitus erit praeterea
curandum tempore quo cibamus ea ministrare quae parum
nutriant sed quanta ui queant appetentiam obtundant ut sunt
olera quae non relaxent ne uomitum moueant sed constringant
potius sic enim sui quantitate famem leniunt atque uirtutem
propria digestionem non grauando perficiunt bibere autem
non priusquam solidus sumitur cibus his qui fame urgentur
utilissimum iudicamus siquidem potu impleti minus solidos
appetunt cibos phagedaenicis uero hoc conuenire negamus
humectatus etenim stomachus in uomitum facile prouocatur et
liquefactus atque supernatans cibus facilius nauseam prouocat
aegrotanti

erit igitur sensim uomitus differendus atque eius consuetudo
mutanda ut interpositis diebus paruum demus aliquando cibum et
appositione cucurbitarum eius adiuuemus descensum quo solidis
suis insertus teneatur alia uero uomitum permittamus ac deinde
paucis interpositis diebus prohibeamus uel iterum adhibeamus sed
in adiutorii uicem hoc est ex radicibus tum etiam ex
helleboro quo regulae curationis adiutoria localia concurrant
recorporatiua uirtute medentia et partes ad fortitudinem
naturalem ducant quorum usum ex supradictis atque in aliis
passionibus ordinatis accipiendum ducimus

 de iecorosis quos graeci hepaticos uocant et lienosis quos
splenicos dicunt  

utraque passio a locis patientibus nomen accepit siquidem
sit in iecore uel in liene constituta tumore scilicet effecta
siue collectione uel duritia atque saxitate quam scirrhosin
uocant sed de tumoribus libris febrium docuimus de
collectionibus uero siue uomicis specialiter docemus de duritia
uero aut saxitate quae cedente tumore efficiuntur nunc
prosequemur
sequentur enim quaedam communia iecorosis atque lienosis
quaedam specialiter propria sed communia grauedo
spirationis difficultas et magis in itinere ambulationibus
cliuosis tum piger motus atque anhelatio et sitis et oris
siccitas coloris mutatio pedum inflatio aliquando etiam
febricula latens et hydropismi suffusio cum continua cibi
corruptione
propria autem uel specialia iecorosos haec sequentur exstans
durities siue scirrhosis in dextera parte praecordiorum schemate
rotundo costis ex aliqua parte subiecta et propterea ueluti
decisa ex alia uero parte circumscripta atque rotunditate
terminata color saepissime auriginosus siue arquati similis
quem graeci icteron appellant urina turbata uelut sandarachae
colore et accessionis tempore dolor tendens usque ad
dexterum iugulum atque palam et difficilis supra latus sinistrum
iacendi copia siquidem adducantur dexterae partes suo pondere
pendentes et propterea grauedine atque doloris punctione
aegrotantes afficiant tum fellosa stercorum egestio
lienosis uero exstans duritia atque saxea sub sinistra parte
praecordiorum inuenitur schemate longo porrecta et ueluti pectus
inuadens uel umbilici saepissime transgrediens finem atque
latitudine superans nunc minime nunc uehementer ut omnia
inflata uideantur  et inspicientes eo falluntur ut
membranam tumere siue exstare putent quam graeci peritoneon
uocant  color etiam plumbeus atque accessionis tempore dolor
tendens ad iugulum sinistrum et palam et difficilis supra dextrum
latus iacendi copia memorant plerique etiam multitudine
pediculorum aegrotantes affici et grauiore per somnum sudore
attestante ueretri in officium ueneris erectione et assiduo e
naribus sanguinis fluore praeterea oris foetor aegrotantes
afficit cum gingiuarum putrefactione et defluxione sectarum
principes meminerunt tenuari etiam cutem uentris et uenas nigras
apparere atque crassiores et in cruribus ulcera difficile in
cicatricem uel indecenter uenientia
in his igitur communiter oportet superpositionum tempore
tamquam in tumore curando calidum iacentibus prouidere locum tum
fomentis et cataplasmatibus et cibis laxatiuis uti tempore quo
saepissime docuimus sed tenuibus ac sorbilibus tunc cucurbitae
atque scarificationes et sanguisugarum conuenit appositio quas
hirudines appellant et uaporationes ac si uehemens fuerit
adhibenda phlebotomia his omnibus anteposita tunc clyster si
uenter officium non agnouerit sed ex decoctione fici singularis
impressis patientibus locis flectetur enim et exercitio
quodam durities resoluetur

conueniunt etiam frequentes cyclorum mutationes denique
inter paucos dies adhibenda drimyphagia tum radicum uomitus cum
aceto squillitico uel certe helleboro erunt disiciendi tum alia
mutatione resumendi aegrotantes adhibito usu aquarum naturalium
atque natatione maritima et uaporatione locorum natura
spirantium quo etiam sudores moueantur non ob uirium
fatigationem sed quo possit calida spiratione ac naturali
recorporatio fieri patientium partium conuenit praeterea etiam
in litore sicco ex harena sole ignita paroptesis tunc
malagmata quae corpus ualeant papulare et primo leuiora ut
est polyarchion et ex caphisophontos et ex salibus
confectum quod diahalos appellant item ex tribus resinis quod
diaretinon uocant tunc etiam ut est quod appellant
diamyrepsices balanum item diaoriganum et diacardamum
uel diatapsias et diasbestum quorum omnium compositiones
responsionum libris explicauimus sed his quae sunt uehementia
ut est diatapsias ita erit utendum tamquam sinapismo uti
solemus
haec est secundum nos curatio eorum qui duritiam siue scirrhosin
in iecore uel in liene habuerint apud ueteres autem medicos
plurima atque dissonans et turbulenta curationis ordinatio
inuenitur alii enim phlebotomiam recusarunt in lienicis ut
apollonius citiensis alii probauerunt atque horum alii ex
dextro brachio iecorosos et ex sinistro lienosos phlebotomandos
dicunt alii ex talo eius partis quae patitur alii ex medio
digitorum omnifariam uariis aestimationibus tentati sumunt enim
atque deposcunt ex his partibus quae facile diuidi possint
phlebotomiam faciendam hoc est brachiorum uenis nisi forte
ipsae tumuerint et ob hoc oporteat longe a patientibus partibus
phlebotomiam adhibere quod iniuria lateat adiutorii
item alii de ustionibus adhibendis certauerunt et quidam
solis aiunt lienosis conuenire quidam etiam iecorosis ex
medicaminibus scaroticis adhibitis siue cauteribus et horum alii
urenda alii superurenda probauerunt atque altius in lienicis
cauteres infigendos quorum quidam simplices quidam trisulcos
quidam serratos approbant infigendos tum ustionis ulcera
humectantes atque in fluorem humoris longo tempore prouocantes
scirrhosin defluxionibus auferendam crediderunt ex quibus
tumores atque indignationes et consensus cum uehementibus
febribus necessario sequentur siquidem peritoneos membrana quae
est natura neruosa ignis ustione uexetur fiet etiam
secundo impossibile plurimis atque uehementibus adiutoriis uti
medicantem ut sinapismo cucurbitis rapidis id est forti
raptu remotis fricationibus dropace et his similibus cum
cicatrices caecitate uiae et hebetudine torpentes tamquam mortuae
uim nullam medicaminum accipiunt
diuiserunt praeterea plerique etiam curationis officium et alia
iecorosis alia lienosis conuenire probarunt hinc denique
quaedam hepatica quaedam lienicas uocauerunt iecori etenim
cataplasmata aiunt adhibenda ex abrotano et sesamo item bibenda
medicamina ut theriacam quam diascoridion uocauerunt
dieupatoriu uel zopyrion item anodyna quae nos indoloria
dicere poterimus ut ea quae scribunt dia trion pipereon et
lexipyreton et chamaepityn uel uiridis pini decoctionem
singulatim uel cum melle item urinalia medicamina quae
diuretica uocant ut est mulsum cum dauci decoctione uel feniculi
radicis aut petroselini aut absinthii aut mali cydonii cum
oenanthe utuntur etiam oleribus ut lactucae coctae uel
incoctae asparago radicibus olusatri uentrem quoque
deducentes antidoto quod hieran uocauerunt
in lienicis uero epithema aiunt specialiter conuenire ex cappare
et myrobalano et aceto sale admixto quod oxyalmon uocauerunt et
herba cui nomen asplenos dant etiam bibendam aquam quam
dicunt specialiter lienem deducere uel defluxionem purgare ex
quibus sunt ad hauriendum noxiae cuticulae et aquae ex lacu
in quo saepissime candens ferrum fabricatores tingunt de qua
iubent dari cyathos tres cum aceti cyatho uno item polion herbam
aut hormini semen in cotylae quantitatem aut capparis radicem
cum squillae drachma dimidia aut chamaedryos uel herpylli
acetabulum ex aceto mulso cyathis tribus uel hipposelini semen
cotylas duas cum uini cyathis tribus aut libanotida herbam quam
nos rosmarinum uocamus cum feniculi semine in cotylae
quantitatem ex uino mixto item ammoniaci guttae drachmam
unam cum mulso ex aceto confecto cyathis tribus uel tamarisci
ligno item cibum uel potum sumere iubent aegrotantes in
uasculis tamarisci ligno confectis
quidam etiam decidendum uel auferendum lienem ordinare ausi sunt
quod quidem uoce dictum non officio completum accipimus
frequentibus etiam atque diuersis sese implicantes potionibus
medicaminum uariorum stomachum uexant uesicam commouent atque
totum corpus communiter in cachexiam mittunt nescii quod
quaedam ob acrimoniam propriae uirtutis laceratione quadam
communi potentia medeantur et non per quasdam inenarrabiles
proprietates et neque alia iecoris alia lienis esse
medicamina recte senserint omnia etenim omnium corporis partium
sunt communia quando simili fuerint affectae passione
regulantur enim siue diriguntur eorum uirtutes non natura
patientis loci sed genere passionis extentae atque
indultae pro modo morborum
hoc est peccantium iudicium sed eorum causa qui rerum magis
historias amant cetera quoque a quibusdam probata breui atque
concinna oratione subiciam
diocles igitur libro quo de passionibus atque causis et
curationibus scripsit phlebotomat iecorosos ex dextero brachio
tunc uentrem resoluit helleboro nigro atque papaueris suco
dat etiam cum mulso rosmarinum quem graeci libanotida
uocant et murram et pini folia adhibenda quoque cataplasmata ex
phoenicobalanis cum uino atque lini semine et sesamo et
pollinibus quos omphacomeli appellant dat praeterea aquam
bibendam in qua sit cantabrum praelotum et ptisanam ex
tritico quae omnia sunt inflantia atque stomachi uexatiua et
digestione difficilia lienosos uero quorum gingiuae sudauerint
sanguinem phlebotomat et similiter uexat medicaminibus
felliducis quae cholagoga uocant atque urinalibus quae
diuretica appellant
item praxagoras primo libro curationum iecorosis adhibet
uomitum et uentriflua medicamina et sudorem mouentia et urinalia
et phlebotomiam atque fricationem utitur etiam uino non aquato
et ustione cauterium et his similibus lienicos uero
phlebotomat et cataplasmatibus curat utens digestibilibus cibis
et uino potat redolenti et aceto adhibita fricatione atque
unctione et lauacro dat praeterea bibendam mulsam ex aceto
admixto daucio aut hyssopo uel thymo aut capparis radice uel
foliis aut semine aut aetheriae herbae semine quam eryngion
appellant aut chamelaeae uel chamaepitys aut absinthii aut
marrubii adhibens etiam uomitum

erasistratus autem in iecorosis praecidens superpositas
iecoris cutes atque membranam utitur medicaminibus quae ipsum
iecur late amplectantur tunc uentrem deducit audaciter partem
patientem nudans
item aliqui asclepiadis sectatores gestationes et lauacra et
uaporationes cataplasmatum atque malagmatum excluserunt in
iecorosis suspicantes tenuissimorum corpusculorum fore consensum
hoc est spiritus quem leptomerian eorum princeps appellauit
atque in egestorum constrictione falsitate causarum adiutoria
magna recusantes
themison uero secundo libro tardarum passionum plurima in his
methodico rigore ordinauit sed proterua atque caduca intentione
etiam ex talo eiusdem partis phlebotomari iubet aegrotantes
atque alternis uel interpositis duobus diebus sanguinis iteratam
fieri detractionem uulnerandam quoque iecoris partem ex
superficie medicamine uel cauteribus existimat et contendit esse
quaedam propria lienis adiutoria ob eius firmitatem hoc est
quae fuerint uehementia ut cataplasmata uel ustiones eo
concedens ut etiam ipsum quoque lienem igneo cautere
transpungendum probet tribus uel quattuor locis non aduertens
quia pro magnitudine passionis ac uirium corporis extenduntur
atque indulgentur adiutoria et non pro specie patientis partis
siquidem quaedam quae natura difficilem habuerint sensum et
propterea non facile tactum accipiant morbo tentata sensibiliora
ceteris fiant ut est plantae cauum quod tumore dolidum atque
omnino sensibile et attentum fiet atque rursum ea quae
natura facile sentiunt difficilioris sensus passionis
efficiuntur causa quo fiet ut sit iuxta regulam methodicam
explosum ut qui intentione coenotetarum ducitur corporis
partes facilene an difficile sentiant curent sicut latius de
coenotetis scribentes docebimus
thessalus uero secundo regulari libro omni ex parte immutatam
atque eandem iecorosis et lienosis formam tradidit curationis
sed quia plurimae atque uariae his uisceribus irruunt speciales
passiones ut arquatus siue aurigo quam graeci icteron uocant
et cachexia uel atrophia atque hydrops de his nunc ordinare
curabimus
 de aurigine siue arquato morbo quem uulgo morbum regium uocant
graeci icteron appellant  

passio uocabulum sumpsit secundum graecos ab animalis nomine
quod sit coloris fellei fit autem ex antecedenti iugi
indigestione uel medicaminibus uentrifluis potu datis atque
permanentibus et minime exclusis
sequitur in passione constitutis mutatio coloris in fellis
qualitatem quae primo appareat ac magis uideatur in albidis
partibus oculorum atque plantarum cauis uel uenis quae sub
lingua sunt uentris quoque abstinentia uel egestio albida atque
argillosa urina etiam crassior et crocea oris amarior
sitis cibi fastidium grauedo et piger atque segnis motus in
solitos usus animi difficultas pruritus et ariditas corporis et
ueluti exustione solis aspera cutis superficies saepe etiam
iecoris tumentis inflatio siue saxea durities difficile autem ac
rarissime splenis uel stomachi consensus etiam ex his enim
plerisque uisum est istam fieri passionem quae sit quidem
facile sanabilis ceterum neque ita felleum faciat corpus fit
praeterea nunc cum febribus nunc sine febribus et nunc
celeriter circumscripta nunc corporibus intardans et propterea
chronia appellata
conuenit igitur cum primum corpus inuaserit siue tardauerit
et in superpositionem ueniens fuerit apprehensa eam adhibere
curationem quam de tumoribus in corporibus in corpore
constitutis saepe memorauimus denique si uehemens fuerit etiam
phlebotomiae usus non reprobatur
in lenimento uero corporis exercitio atque cibis digestibilibus
resumendos ducimus aegrotantes tum ad recorporatiuam uenimus
curationem prouidentes ut adiutoriis localibus si qua durities
in uisceribus fuerit hoc est in iecore uel stomacho aut liene
sicut superius docuimus destruatur sic enim cum passionis
genus fuerit amputatum etiam color naturalis corpori reddetur
conicienda sunt eius praeterea accidentia quae graeci
symptomata uocant cum generali congrua curatione id est ut fel
diffusum recorporatione adhibita detergentes uarie deducamus
nunc clysteribus acerrimis nunc absinthio poto dato uel intybi
agrestis suco uno uel duobus cyathis singularibus ac si
declinationis tempus permiserit etiam cum uino aliquando ipsa
quoque intyba comedenda probamus cocta uel incocta item
asparagum uel daucum aut feniculum et ob plurimam oculorum
infectionem erit sternutatio commouenda medicaminibus scilicet
quae graeci ptarmica uocauerunt

item naribus infundendum priusquam in lauacrum ueniant
aegrotantes ut quidam probant struthium cum lacte et ad
speciem referentes asinino uel humano similiter etiam elaterium
quod appellant hoc est cucumeris agrestis sucum item cyclamini
cum eodem lacte fertur enim statim per nares quae uultum
tenuerat fellis infectio et magis si aeger ingrediens calidas
cellas feruens descenderit solium atque requiescens diuturno
tempore aqua calida fuerit uaporatus adhibitis aliquando etiam
apophlegmatismis quorum materiam saepe memorauimus item
his quae superficiem corporis lacessendo osculare uidentur quae
appellata sunt anastomotica et praeterea recorporatiua in
sudorem prouocantia fellis infectionem hoc est dropax iugiter
adhibitus uel solis feruor torridus quem graeci heliosin
appellant item naturalium aquarum exhalatio uel medicaminum
sudorem mouentium usus aspergendum denique corpus struthio
nitro sulphure et his aspersionibus quae ob pruritum corporis
adinuentae sunt a graecis sympasmata appellata feruentiore aqua
fouendi aegrotantes sic enim seruata regula generali etiam
accidentia passionis curabuntur non enim haec solis in acutis
erunt passionibus obseruanda uerum etiam in tardis quas graeci
chronias uocant

utendum etiam aeris mutatione et gestatione uaria et
litoraria moratione animi quoque laxamento ac iucunditate et
aquarum naturalium uoluptate natatione uaria et assiduo uomitu
simplici atque radicibus commoto item drimyphagia in qua prae
ceteris capparis magis usus approbatur et acetum squilliticum in
quo sit infusa anchusa herba et bulbi et squilla igne torrida
id est subassata cum melle electario data
uinum praeterea tenue probamus et perseuerante passione
helleboro decocto corpus agitandum uel si oportuerit bibendum
damus medicamen ex eruo et ceruino cornu in cotylae
quantitatem cum tribus cyathis mulsae in his qui adiuncta febre
uexantur uel conditi in his qui sine febre afficiuntur sed
uitandam probamus frequentem et uariam medicaminum potationem
quae fella deducere promittuntur siue uentriflua siue urinalia
etenim sitis extenditur et solidioris cibi fastidium duplicatur
et corporis fortitudo minuitur atque cibi accepti corrumpuntur et
omnis corporis materia adulterio medicaminum deterior fit cum
habitudo ut supra diximus omnis fuerit immutata quod facere
uidemus eos qui saepissime ac iugiter herpyllum dari probauerunt
et absinthium et aloen et diagridium et coloquintidam uel ex
aloe et coloquintida hieram confectam item ex amygdalis et
absinthio et aniso trochiscos confectos et decoctiones recentis
mulsi ex uino confecti cum hyperico uel aristolochia longa uel
herba adianto quam latini capillum ueneris uocant uel cicere
albo aliquando etiam haec mandenda probauerunt item rubeam
quam graeci erythrodanon uocant uel struthium tritum cum fico
arido uel palmulis aut sulphure in ouis sorbilibus in parui
cochlearis quantitatem aut certe ceruini cornu elimatum
puluerem drachmam unam cum cyatho uini et aquae cyathis duobus
uel nepete quam graeci calaminten uocant aut radicibus
pastinacae quam staphylen appellant decoctis in uini
heminam et dimidiam donec ad tertiae partis liquoris
ueniat quantitatem ex quo dandum probant cyathum unum cum
aquae cyathis tribus aut quinque cum dauci semine aut apium aut
zingiber meum uel asarum aut radicem herbae brioniae item
seseli et libani herbae infusionem uel decoctionem et trochiscos
ex herpyllo uel feniculo confectos uel ex aristolochia quos
diherpyllum uel diamaratrum et diaristolochias appellant
horum enim uaria multitudo uel usus frequens causa saepe ipsius
fuit faciendae passionis non enim quoniam fellis fuerit
detractio facta ilico curationis est causa nisi totius quoque
passionis fuerit destructio consecuta sic igitur his utendum
erit ut supra demonstrauimus
item quidam ueneris probauerunt adhibendum usum laxationem
carnis faciendam aestimantes ex quibus est titus asclepiadis
sectator et themison sed est hoc neruositatis uexabile quippe
cum fortitudinem corporis tollat quae magis est aegrotantibus
acquirenda item alii aurum iugiter aspicere uel intueri aegrotos
praeceperunt siue aureos colores his denique etiam operimentis
utendum laudauerunt siquidem similia rapiantur et propterea
morbi siue colorum aut fellis migrantia in alias possint
transire materias eorum concordantes colores non conicientes
quod sit magis credibile externa in aegrotum facilius transire
 quippe cum uiarum densitate superficie corporis clausa
interiora teneantur uel certe similitudo magis passionis possit
prouocare uirtutem occultae suasionis admonitione superatam
semper enim memoratione passionum tristes ac maesti necessario
fiunt aegrotantes quae maxima causa est augendae passionis est
autem maximum adiutorium et magis utilis aegrotantibus animi
purissima laxatio siue serenitas erit praeterea perseuerante
passione etiam longa nauigatio curanda et unctio adhibito
praeceptore quo assidua defricatione et plenissima fieri
resumptio possit
 de cachexia  

cachexia nomen sumpsit a quodam corporis habitu malo cacian
enim uitium uel uexationem graeci uocauerunt hexin habitudinem
sed principaliter eius curationem ante themisonem nullus
ordinauit ipsam namque secundo libro tardarum passionum itemque
primo atque quarto epistolarum memorauit item thessalus secundo
libro regulari
fit autem siue nascitur haec passio intemperantia aegrotantis uel
curatione mala medicantis aut post aegritudinem tardae
resumptionis causa item ex medicaminibus saepissime potatis
uel ex saxea duritie iecoris aut lienis haemorrhoidis
longissimi temporis aut uomitu item ex febribus longo tempore
corpore affecto aut collectionibus aut uomitu post uespertinos
cibos et his similibus est autem ipsa quoque passio saepissime
hydropismi antecedens causa aut macularum similium in
superficie corporis accidentium
sequitur cachecticos pallor subalbidus aliquando etiam plumbeus
color debilitate tardus ac piger corporis motus cum inflatione
inani aliquibus etiam uentris fluor cum febricula in plurimis
latente quae circa uesperam magis augeatur pulsus creber ac
densus cibi fastidium et uini magis appetentia urina fellea et
extensio uenarum est autem passio saepius stricturae sicut
ex supradictis conicimus aliquando etiam complexa solutione ob
plurimum uentris fluorem uel simili quolibet fluxu quapropter
conuenit complexa passione laborantis primo abstinere fluentia et
intemperantiam aegrotantis corrigere uel curationes malas aut
medicaminum potationes prohibere in iecore uero aut liene si qua
fuerit durities siue saxositas destruere ut nuper
demonstrauimus aut si fluor sanguinis fuerit plurimus
abstinere haemorrhoidas uero auferre febres quoque soluere ut
de febribus scribentes docuimus collectiones congrua curatione
sicut de ipsis scribentes monuimus sanare et consuetos eis
post uespertinum cibum uomitus paulatim detrahere
at si horum nihil fuerit accidens et sola in corpore uisa fuerit
cachexia erunt eius superpositiones ac lenimenta prouidenda et
uigilante sine ulla ratione aegroto aut cibum corrumpente animi
attestante difficultate cum pigro ac segni corporis motu
superpositionem cognoscere et propterea in requie retinere
aegrotum cum abstinentia cibi quo turbatio corporis resoluatur
item ea quae fuerint extenta lanis contegenda atque oleo
calido fouenda ac si uenter fuerit fluens abstinendus item si
plurima fuerit corporis tensio cum grauedine erit adhibenda
phlebotomia ex brachio mediocriter sed non necessario in his
qui haemorrhoidarum causa inanes uidentur ac deinde retentione
facta constricti sicut non in omnibus qui communiter tanta ac
tali fuerint strictura possessi tunc perunctos conuenit refici
cibo digestibili ac leui usque ad declinationis tempus seruato
genere accidentium alia cataplasmatibus alia cucurbitis
recurare cum declinatio apparuerit plurimus ac uarius cibus
erit adhibendus et similibus superpositionem uergentem
adiuuare
atque ita lenimento ueniente quod facile approbamus ex
cedentibus asperitatibus passionis supradictis hoc est his quae
superpositionem designant erunt corpora resumenda atque
fortificanda tum recorporatiuis utendum curationibus quo
reformata corpora uel ut ita dixerim resectis uitiosis carnibus
ac renascentibus nouis reparata ad memoriam redeant sanitatis
quapropter aeger somno discusso semet in lecto continere
iubendus etiam iacere paulisper tum etiam neque repente
consurgere sed praetentato motu discere utrum se leuem ac
digestum sentiat etenim si fuerit occurrens indigestio erit
requies adhibenda plurimo temporis spatio donec grauedo
digeratur dehinc mediocri gestatione atque paruo cibo utendum
si non ex accessione sed ex aliqua causa manifesta temporalis
acciderit corporis displicentia quam graeci dysarestesin uocant
at si nulla fuerit aegrotantis querela erit a lecto leuandus et
ob expugnandam frigoris iniuriam oleo leuiter perungendus tunc
gestatio adhibenda et si uires permiserint uel aeris temperies
sub diuo et magis intra muros motu uehiculi si uero aliqua
fuerit obstans causa erunt haec sub tecto adhibenda et pro
uirium modo aut uehiculo manuali aut sella aut cathedra
exercendus aegrotus tum gestatione perfecta parua
deambulatio adhibenda uel uocis exercitium atque ad unctionem
ueniendum sed praecalefacto intra uestes aegro quoties minus
calidum habuerit corpus tum deposita ueste erit linteolis leni
defricatione tergendus atque statim oleo paruo ungendus et summo
tactu fricandus primo ab alio postea a semetipso retento
spiritu ut etiam alia teneantur dehinc rursum ab aliis
defricandus tenacius quidem sed non impressius quo possit
carnis inflatio coagulari sed haec erunt adhibito unctionis
praeceptore facienda quo secundum proprias mutationes omnium
partium motus aequaliter ac totius corporis integret exercitium
tunc permittentibus uiribus etiam raptorio machinamento
gestetur ac deinde repercussibili sphaera quam italicam
uocant aliquando etiam harena asperso corpore quam ammon
appellant defricetur per interualla dierum adhibito lauacro
conuenit etiam psychrolusia nullis obstantibus causis quae eam
prohiberi permittant tum uinum dandum austerum album leue
dehinc iubendus superbibere atque siccum sumere cibum uel certe
quartam partem panis siccam manducare adhibito usu assorum
pulmentorum et neque curiose conditorum ut pisces clunes uel
agrestium leuiora et his omnibus iuxta regulam methodicam
auctis aut minutis interiecta uini abstinentia et cibi parua
sumptione utendum etiam locorum atque aeris mutatione tum
heliosin quam nos corporis torrorem dicimus ita dropacis
adhibendus usus et pulueris nitri fricatio et sinapismus
specialiter et usus aquarum naturalium uel natatio maritima item
harena litoraria ignita circumtecto corpore torrendi sunt
aegrotantes nunc inter paucos nunc inter plurimos dies ut
uires permiserint tum nauiculae exercitium atque peregrinatio
quemadmodum in praecedentibus ordinauimus

 de nutrimenti cessatione quam atrophian graeci uocant  

nutrimenti cessatio quam graeci atrophian uocant ab
accidenti nomen sumpsit et contingit in passione constitutis
plurimus cibi appetitus tum corruptio quibusdam fastidium item
tenues atque latentes tepores sunt neque febricula iugiter et
quibusdam inter plurimos dies soluta ducitur praeterea quaedam
etiam per urinam corporis defluxio quam syntexin uesicae
uocauerunt cum plurima fuerit poti liquoris egestio atque
corporis subinde per dies singulos extenuatio

etiam nunc igitur conuenit sicut in cachecticis diximus
prouidere ne qua pars corporis principaliter patiatur et
oporteat congrua eidem morbo localia adhibere adiutoria ut
iecoris uel lienis duritiei uel fluori uentris aut intestinorum
uel uesicae uel ulceri in interioribus constituto aut
collectioni quam specialiter uomicam diximus ac si etiam febres
fuerint consecutae iisdem quoque adhibenda medela
si horum nihil in corpore uiderimus sed sola fuerit atrophia
consecuta conuenit aegrotum fortificari rationabiliter atque
resumi gestatione pro uirium quantitate scilicet quibus saepe
memorauimus generibus et unctionibus ordinatis plurimo oleo
superfuso adhibita fricatione ex ministris corpulentis et
mollibus uel quales esse debere fricatores salutaribus
praeceptis docuimus quo contactu corporum laxiore aegrotantis
exercitata membra soluantur tum temperato utendum lauacro atque
uino tenui et pane limpido fermentato et pulmentis ex media
materia atque iuxta cycli regulam eorum augmenta ac detractiones
uariare non repetitis nec perfectis ilico cyclis sed unius
tantummodo qualitatis ut de cephalaea scribentes docuimus
denique cum ex uolantibus solis adhibemus initium ex paruulis
ordinamus cum autem ex agrestibus ex teneribus cum porcinam
ex membrorum summitatibus
conuenit praeterea locorum atque aerum commutatio et
aliquando drimyphagia uel simplex uomitus tum etiam ex radicibus
confectus et localia aliis atque aliis locis adhibenda et
magis medianis partibus non enim sine plurima uexatione partium
quibus digestio celebratur inesse corporibus atrophia potest
ipsis igitur frequentius adhibendus est dropax et cucurbitae uel
paroptesis aut sinapismus et sympasmata acriora quae a nobis
aspergines nuncupantur item malagmata eiusdem qualitatis
utilis praeterea litoraria nauigatio atque natatio maritima
uel naturalium aquarum tum post cibum animi laxatio quam
diachysin uocant et articulorum complexio adhibitis ministris
qui mollibus hoc manibus efficiant
themison uero secundo libro tardarum passionum plurima recte
ordinasse probatur aliqua uero caduca intentione dixisse
intelligitur iubet etenim aegros non aequaliter aegrotantes
duodecim stadiorum spatium gressu conficere aequalem modum
cunctis definiens item igneo in loco uel feruenti fricari iubet
praefatigatos sudoribus aegrotantes item sole torreri atque ita
per interualla leniter defricari et in calida atque oleo calido
eorum manus infundi ex quibus periculum perfricationis
necessario sequetur
item post interdianum cibum deambulationem probat adhibendam
atque fricationem et lauacrum tum post uespertinum cibum
iungenda crura atque brachia quod est dormituris anxiosum
praeterea post cenam imperat uomitum praedato passo aut uino
dulci uel suco ptisanae tum frequentato uomitu oua duo danda
sorbilia cum panis unciis duabus ex quo incensa altiora atque
exercitatis uomitu uisceribus facile corrumpuntur accepta haec
igitur recusantes alia quae recte ordinasse perspicitur
amplectenda iudicamus
 de hydrope  

hydrops ab accidenti nomen sumpsit siquidem aquosus humor
hanc passionem necessario comitetur nam graeci hydor aquam
uocauerunt generatur autem ex antecedentibus plurimis atque
diuersis causis ut cachexia febribus corpora tardantibus item
duritia uel saxea densitate iecoris uel lienis aut stomachi uel
peritonei membranae aut matricis item spirationis difficultate
quam graeci dyspnoean uocant uel uentositate stomachi aut coli
aut uentris passione quam graeci coeliacen diathesin uocant
item longi temporis dysenteria uel in feminis menstrualis fluoris
retentione item haemorrhoidarum ueterum repentina atque
incondita curatione facta abstinentia uel coaceruata bibentium
transuoratione et magis si salsa fuerit aqua item medicaminum
frequentata potione et horum similibus
graeci igitur uel aliarum sectarum principes eius potestatem uel
differentiam nominibus uariandam crediderunt uocant enim hanc
passionem etiam hyderon uel parecchysin origini locorum
specialia nomina tribuentes nam parecchysin appellant sensibilem
et manifestam liquoris superfusionem quae fiet inter peritoneum
membranam et intestinae hyderon autem dispersum siue infusum
per uiarum raritatem atque carnis spiramenta liquorem item
dicunt hyderon ex renibus generari hydropem uero ex duritate
iecoris quod quidem nos iuxta sectae regulam reprobamus etenim
infusio siue superfusio liquoris est passioni communis et neque
antecedentes causae passionis facere discretionem recte
creduntur siquidem etiam ex plurimis aliis partibus patientibus
hydropes generantur eius igitur differentiam hippocrates et
diocles duplicem dixerunt aliam enim hyposarcan uocauerunt
aliam asciten item heraclides tarentinus secundo libro
internarum passionum totius corporis inflationem siue humoris
infusi perforationem catasarcan uocauit inter peritoneum
uero et intestina asciten uel tympaniten appellauit item
demetrius herophili sectator undecimo libro de passionibus
scribens alium dixit hydropem constitui sine ulla humoris
infusione sed sola inflatione turgente alium ex humore diffuso
et eum nunc per totum corpus nunc inter peritoneum et
intestina cuius differentiam nunc liquori soli nunc plurimo
uento tradidit et est uanum atque intellectu carens sine ullo
humore superfluo laborantem hydropem uocare
item plurimi tres differentias tradiderunt aliam enim
catasarcan aliam asciten aliam tympaniten uocauerunt
asclepiades autem alium celerem dixit ut eum qui repente
constituitur alium tardum ut eum qui tarda passione uexet et
alium cum febribus alium sine febribus hoc quidem communiter
etiam aliis specialibus passionibus ascribens non aduertit
quoniam proprio nomine celer dicitur passio non sola quae
repente conficitur uerum etiam ea quae celeriter solui posse
monstratur hydrops autem fit quisquam repente ex coaceruata
bibendi transuoratione uel salsi liquoris potu celerem autem
passionis solutionem nullus aegrotantium meruit item proculus
themisonis sectator secundum plurimos inquit hydropis
differentias temporibus passionis ascribendas initium enim
atque augmentum esse leucophlegmantian cum adhuc secundum
carnem fieri mutationem uiderimus statum uero tympaniten cum
summa tensio secundum uentrem fuerit facta declinationem autem
asciten cum quadam indulgentia fuerit inflatio relaxata non
secutus ueri regulam neque aduertens quia omnis species
passionis sua quaeque tempora percurrit denique etiam catasarca
usque ad statum uel declinationem perseuerat ac tympanites et
ascites ex initio facti in augmentum uenerint et statu sumpto
declinauerint item apollonius memphites alium dixit fieri
hydropem cum retentione  alium sine retentione ut si quid
biberit sine dilatione tamquam per fistulam transiens egeratur
eius autem quem cum retentione fieri dixit secundum
plurimos tres esse differentias affirmat sed melius demetrius
apameus ab hydrope discreuit eum qui sine dilatione potum
liquorem per urinam egerit diabeten appellans sicut specialiter
de ipso scribentes docebimus
melius igitur quantum ad species hydropis quamquam non
generaliter mutemus curationem alium dicere in toto corpore
constitutum tamquam in papyro uel spongia inter uiarum raritatem
insertum a liquore uocari leucophlegmantiam quam latino
nomine etiam intercutem recte dicemus alium in parte corporis
inter peritoneum et intestina subiecto liquore solo uel admixto
uento plurimo uocari alterum asciten alterum tympaniten
sequuntur quaedam cunctos praeterea communia quaedam
singulis propria communia autem ut inflatio uel exstantia
tumoris et piger aut difficilis corporis motus spirationis
difficultas quam graeci dyspnoean uocant somnus difficilis uel
anxiosus et magis post cibum sitis et urina comparatione sumpti
potus paruior fastidium et aliquando febricula latens in
plurimis item quibusdam etiam uesiculae uel fistulae quibus
eruptus humor feratur ac deinde uulnera difficilia sufficiantur
uel quae in cicatricem uenire difficile possint

specialia uero uel propria singulos sequuntur ut
leucophlegmantian uel intercutem mollis atque humida inflatio
uentris ac uultus et crurum et folliculi genitalis uel praeputii
relucente liquore per cutem albido colore item cum oris uel
spirationis siue anhelitus foetore totius corporis grauedo et
impressioni digitorum cedens tumor ita ut paululum caua
permaneant loca aliquibus etiam alborum atque crassorum humorum
uomitus uel per uentrem egestio unde etiam nomen passio
sumpsisse a graeca deriuatione uidetur leucon enim albidum
phlegma humorem crassum uocauerunt uel quod aegrotantis color
albidi humoris imaginem ferat alii uero tamquam ex
superfluo humore generata passione penetrans humor singula
quaeque spiramenta possederit nos uero intercutem nominamus
asciten denique sequitur uentris inflatio uel exstantia et pro
corporis motu liquoris collisi sonitus uel ad concussum palmae
resonus tamquam semipleni utris ex quo nomen sumpsit item pro
schematis mutatione uel digitorum impressione demersio uel
resurrectio liquoris et conclusio superiorum partium atque
tenuitas tamquam extentae cutis secundum ora uel colia aut iugula
uel pectora iacentibus praeterea aegrotantibus diffusa atque
elatior tumoris exstantia fiet surgentium uero uel stantium
maior atque extenta et increscente passione corporis frigus
atque torpor accedit aliquando etiam tussicula et stercorum uel
urinae abstinentia et per uentrem fluidiorum exitus et
apprehenso folliculo atque uirili ueretro exstans inflatio
reduplicata et aliarum partium surgens tensio sicut in
leucophlegmantia uocatur autem hic hydropismus ut diocles
etiam hepatias aut splenites a patientibus partibus nomen
ducens hoc est iecore uel liene
item tympaniten sequitur rotunda atque exstans inflatio secundum
gastera cum tensione plurima et ad percussum palmae resonus uelut
tympani unde etiam nomen accepit item ructationes et
aliquando intestinorum tormenta quae excluso uento per podicem
digerantur atque grauedinis detrahant quicquam
est autem passio communiter stricturae omnis hydropismus sed
complexa aliquando solutione ex aliis accidentibus ut uentris
fluore praeterea est naturaliter tarda passio siquidem numquam
celeriter soluta uel emota corporibus uideatur item generaliter
magna siquidem et difficultatem et indecentiam et periculum
inferat aegrotanti denique semper difficilis curatione nunc
uehementer nunc minime comprobatur etenim magnitudine uehemens
et uarietate accidentium et corruptione uirium magis incurabilis
iudicatur parua uero magnitudine comprobatione supradicta
atque paucis et simplicibus accidentibus quae graeci symptomata
appellant et sine nimia uirium laesione minime curatione
difficilis approbatur
et quae secundum aharum sectarum principes de effectibus uel
exitibus passionum scripta sunt ut etiam secundum causas ex
quibus efficiuntur et patientes locos et naturas et aetates et
annalia tempora ut hiemis uel aestatis et eorum mediis
temporibus et generationes passionis alii difficiles
curatione alii faciles curatione alii faciles hydropes
approbantur quae quidem omnia magnitudini passionis ascribenda
sunt ne infinitus modus differentiarum uideatur accidentium
numero uariatus
etenim secundum causas difficiles aiunt curatione hydropes
qui ex saxitate magis quam ex duritia fuerint facti item eos
qui ex dysenteria uel coli passione ab his qui ex coaceruato
haustu bibendo uitium conceperunt item secundum locos difficiles
inquiunt eos qui ex iecore faciles uero eos qui ex liene
item secundum naturam uel sexum difficiliores inquiunt curatione
semper feminas maribus item secundum aetates faciliores inquiunt
curatione pueros uel pubentes difficiles uero aetatis mediae
uel senes non solum quod natura alii crescere uel augeri
alii minui uel declinare uideantur sed etiam quod alii
persuadeantur atque cogantur alii neque suaderi neque cogi posse
probentur item secundum annalia tempora quae graeci horas
appellant difficiles inquiunt curatione aestatis tempore
laborantes siquidem multa siti afficiantur alii uero e
contrario faciles inquiunt curatione siquidem exitum liquorum
fieri prouocet feruor aestatis et corporis praeterea faciat
siccitatem difficiles uero hiemis tempore ob corporum densitatem
uel frigus item uerno tempore siquidem humidiora atque
liquorum redundantia fiant corpora autumni uero prima similia
aestati ultima hiemi dixerunt item secundum generationem
siue fabricationem passionis difficilem inquiunt curatione
leucophlegmantian facilem uero asciten et horum medium
tympaniten
dissenserunt praeterea etiam de patientibus partibus quae
principaliter afficiantur erasistratus namque iecur inquit pati
in apertionibus enim saxeum semper inueniri confirmat alii uero
colum sed consentire iecur alii splenem ac iecur et colum
alii etiam peritoneum alii renes quoque et matricem
principaliter pati dixerunt et apparet omnia necessario
praetangi quod quidem etiam si latuerit nullus timor curationis
mutandae medicantibus accedat neque etiam ob localium
adiutoriorum ordinem quicquam obesse monstretur
 cum haec eadem oporteat ceromate sole feruefacto
iactari uel pellibus sole ignitis inuolui adhibenda etiam acopa
feruentia et sudationes ex naturali materia prouocare habet
enim recorporandi uirtutem ex quacumque metallorum materia
exhalatio naturalis item ex harena litoris sole ignita torrenda
corpora hiemis uero tempore igne praetorrenda atque ita corpori
admouenda ut ex ipsa excepto capite cetera corporis omnia
contegantur item sinapismus usque ad cutis ruborem adhibendus
qui maxime uehementem fortitudinem locis humore corruptis atque
ut ita dixerim tabentibus admouet ac ministrat item
locorum et aquarum mutatio adhibenda et peregrinatio magis
maritima est enim lacerantior atque corporis apertionibus
efficax ob salsitatem maritimus aer conueniunt etiam
uaporationes spongiarum ex aqua maritima expressarum uel aqua
salsa decocta
in tympanicis uero specialia ut plerique uolunt iuxta communem
uirtutem recorporatiuae curationis ut est decoctio centaureae
herbae et absinthii et origani et hyssopi et marrubii adhibenda
et similis uirtutis epithema ut est quod appellatur dianitrum
ex fico atque nitro et absinthio confectum tundendum igitur
aridum ficum sed quod sit pingue ac sucidum item singulatim
absinthium et nitrum admiscendum duabus partibus fici et quarta
pars origani aliquando etiam rutae admiscenda particula
facit etiam medicamen quod appellamus diahyssopum item uua
passa cum cumino uel farre cum adipe ueteri et uino hoc quidem
plurimi magis intercutibus conuenire probauerunt item bubulo
stercore ungendos cum aceto aegrotantes dixerunt apponenda etiam
malagmata quae fortificare ac recorporatiua uirtute mutare
ualeant corpora in meliorem habitudinem
intercutes autem et ascitas his curandos probant quae siccare
atque exsiccare ualeant corpus uel sudorem commouere sed erit
cauendum ne immodico usu medicaminum corporis superficies
ulceretur est autem nostrum medicamen quod ex herba
chamaeleonte nigra conficitur item ex stercore caprino quod
appellatur diacopraegias item diacentaureum et
diaoriganum quae ab herbarum nominibus uocabula sumpserunt
item icesion emplastrum quod magis post humoris detractionem
adhibendum probamus quo partes roborentur item diaiteon
emplastrum et diadictamnum et barbara et diasycaminum
oportet autem interpositis quinque diebus uel eo pluribus
detracto iamdudum posito medicamine perspicere profectum ac
rursum imponere omnibus locis ex anterioribus ac posterioribus
corporis partibus singula enim medicamina erunt illinienda
pellibus teneris atque ita corpori adhibenda superposita lana
molli cum leuibus fasciolis colliganda et pro uiribus corporis
adhibenda gestatio atque unguenta congrua et defricatio
tympaniten uero recorporatiua curandum probamus curatione et
conicienda etiam inflationis medela quam graeci empneumatosin
uocant adhibenda denique reflantia ut est quod appellamus
diaspermaton uel polyarchion aut diaartymaton aut diasamsucum
aut diamelilotum haec enim ualent etiam uentositatem tollere
adhibenda praeterea in his ea quae superius ordinauimus
tum profectu accedente regula cyclorum adhibenda natatio
maritima uel aquarum naturalium alii uero non absurde etiam
aquae marinae uaporationem probant adhibendam quo sudores
prouocentur inquiunt enim implendum solium aqua marina
feruenti tunc quadrangulam compaginem immittendam praeligatam
loris in quam erit includendus aegrotans sed praeliganda
compago pelle ut aquae prohibeant ingressum quo exhalatione
uaporis calefactus aegrotans in sudorem uenire cogatur sed erit
aqua calefacienda innouatione frequenti ferri candentis
immissione massarum oportet autem semper aegrum adhibito
animi laxamento curari quam graeci diachysin uocant quaerenda
denique animi desideria quae sine uexatione corporis praeueniant
uoluntatem et amicorum conuiuia quae ciborum parcitate animi
tamen lasciuitate frequentent utile etiam si longi fuerint
dies partiri modum sumendi cibi facilius enim accepta
digeruntur duorum temporum oblatione diuisa
ac si iuxta ordinem datum leuigati indulgentia passionis rursum
fuerint accessionibus typicis aegrotantes affecti quo iterum
impleri uideantur erit melius uti prius radicum uomitu dehinc
ante diem radicum usus album ueratrum immittere tunc sequenti
die hoc detracto radices dare uel certe hellebori decoctionem
sed horum usum uel confectionem dexteram atque adhibendi
modum responsionum libris de adiutoriis scribentes docuimus et
nunc exinde haec accipienda monemus
haec est mundior atque uera hydropum curatio etenim potui
medicamina danda cauere decet alia enim uesicam commouent alia
intestina lacerando ulcerant uel dysentericam faciunt passionem
alia stomachum uertunt et fastidium generant cibi et sitim
extendunt quapropter si cogentibus rebus utendum uiderimus
quibusdam aquiducis medicaminibus quae graeci hydragoga
uocauerunt ea dabimus his qui plurimo humore infusi aquoso
corpore laborare uidentur habere etiam conuenit curam ne
rursum corpora repleantur ex quibus est euphorbium mulso
commixtum poto datum uel ouis sorbilibus aspersum duorum uel
trium cochleariorum quantitate uel decoctio radicum aut squillae
oportet autem squillae libras duas omni purgamento absolutas
quoad ad unam libram redigantur concisas in uas fictile
nouum praelitum mitti cum adiectis uini sextariis tribus quibus
ad tertias decoctis ex ipso liquore erunt ad duo cochlearia
aegrotanti danda et proficiente curatione usque ad unciae unius
accedere modum sed hoc erit post gestationem adhibendum uel
post perunctionem corporis et ante sumptionem cibi plurimo
interiecto tempore ex decoctione autem radicum duos uel tres
cyathos dandos probamus sin uero etiam urinam quis uoluerit
commouere erunt omnia aromatica prohibenda et adhibenda quae
non curiosa sed magis simplicia esse uideantur ut est decoctio
seminis cucumerum uel feniculi aut dauci aut apii anisi
petroselini item mentae asari nardi squinanti zingiberis
haec singula uel cum uino uel ex ipsis confecta erunt offerenda
ac si ex his humor detrahi non potuerit oportebit tamquam
alienum paracentesin auferre
sed nunc decet priusquam ipsius officii usum doceamus his
respondere qui iustius curationis adhibendae dissonantia
iudicia posuerunt antiquorum igitur aliqui incongruam
paracentesin dicunt ut euenor libro quinto curationum
erasistratus libro quo de hydrope scripsit et eius sectatores
thessalus secundo libro regulari alii uero congruam laudauerunt
ut asclepiades libro quo de hydrope scripsit et themison
secundo libro tardarum passionum quibus etiam nos iuxta sorani
sententiam consentimus
assertores tamen primae sententiae hoc est istius reprobandae
curationis haec dicunt peritoneos membrana a natura
neruosa esse perspicitur et est omne quod neruosae fuerit
qualitatis punctionibus inimicum siquidem consensus ingerat
praeterea spirationis naturalis causa qua nos aerem recipere
atque reddere haustu potili necesse est intestina quoque
commouentur quibus superficies corporis consequenter tangitur
et est periculum haec paracentesin uulnerare loca quippe cum
non solum corruptus humor detrahi uideatur uerum etiam naturalis
saepe spiritus excludatur quod est uehementer corporibus
noxium dehinc etiam post effectum punctionis aliqui aegris sua
uulnera resoluentes uoto prius torporis deponendi uitam quoque
liquerunt item neque tempus sibi conueniens hoc genus
adiutorii habere uidetur etenim passione constituta uel
superpositione siue lenimento aliud tempus mitigationem
demonstrat aut aliud resumptionem uel recorporationem
paracentesis uero conturbat atque uires corporis tollit et non
recorporatiua uirtute medetur sed usum recorporatiuoruna
impedit ad summam nemo inquiunt saluatus est eorum qui per
paracentesin curati sunt quapropter adhibenda negatur
item erasistratus ait quod iecore in duritia constituto obesse
paracentesis uideatur siquidem grauatio iecoris tumentis
toleretur humoris substantia subleuata atque natans in liquidis
quibus effusis omnis grauedo partium tumentium quae diaphragmati
sunt natura connexae atque uenae maiori atque cauae quam
graeci quilen appellant adductione sui tumores ingerant
uicinarum ac deinde celerem faciant mortem item ptolemaeus
erasistrati sectator ait causam passionis esse iecoris duritiam
supercreatam uero humoris infusionem paracentesis igitur
liquorem detrahens passionem minime detrahere agnoscitur
siquidem non auferat causam ex qua humor creatus esse uideatur
sed sunt haec omnia facile expugnabilia tunc enim uulnerata
neruositas in tumorem uenire recte iudicatur quoties naturali
habitu fuerit constituta nunc autem morbo uitiata
peritoneos membrana contra naturam habere perspicitur et non
similia atque eadem sequentur naturaliter uel contra naturam
constituta item intestinorum uulnerationem metuere inanis
timoris est etenim exercitatis atque prudentibus hoc genus
officii committitur dehinc plurimum peritoneos membrana distabit
interiecti humoris causa submota spiritus uero etiam
phlebotomatis sanguini iunctus excluditur nec ilico tamen
reprobanda phlebotomia cum sit ab omnibus rectissime adiutorium
comprobatum ferendum est enim leue damnum naturalis officii
quoties maior utilitas excludendae passionis promittitur
soluere uero ligationem aegrotantes et immoderato fluore ac
uoto deponendae passionis in mortem uenire simile quiddam est
tamquam phlebotomatum ligaturam medici soluere ac deinde plurimo
sanguinis fluore uitam finire haec enim non adiutorii est
accusatio sed stultitiae aegrotantis
habet praeterea paracentesis etiam aptissimum tempus quod illi
inueniri negant sicut cucurbita scarificatione adiuncta atque
hirudinum appositio quae non in accessione aut lenimento sed in
dimissione superpositionis recte adhibenda probantur sicut in
aliis docuimus de adiutoriis specialibus scribentes omnes enim
paracentesi curatos ut aiunt mori apertissime mentiuntur
nos enim quosdam uidimus euasisse plurimi uero moriuntur
siquidem medentium tardantes consilio serius paracentesis
adhibeatur atque alii adhuc tumentes peritoneo membrana et
neque usu dextero operantes diuisuram faciendo mortis periculum
incurrant ex quibus est etiam asclepiades qui diuiso loco
fistulam relinquendam putauit ex qua stirpis in modum impressa
uel perpuncta peritoneos membranae graues consensus atque
indignationes afferat quippe cum saepe etiam gelati sanguinis
corpuscula irruentia uulnerum diuisuris uel quaeque externa
magnos tumores atque indignationes commouerint
erasistrato uero causanti quod post detractionem humoris ex
iecoris duritia in passionem uenerunt superiores partes ac magis
salutares adductione quadam ponderis indignentur erit
respondendum quia plurimi hydropes sine ulla iecoris duritie in
passionem uenire probantur etenim ex allis causis fieri posse
superius demonstrauimus plerisque etiam quamquam iecur
duruerit non necessario in hydropem uenire contingit ac saepe
adductione partium uel indignatione superiorum uexari
perspicimus quos saepe tumor etiam perdiderit aegrotantes
omitto quod iuxta eius sententiam oportebat supinis iacentibus
aegrotis nullam querelam partium attestari siquidem iecur nullo
pondere superiora distendat hoc est discrimen quod graeci
diaphragma appellant

asclepiades uero repentinam effusionem atque coaceruatam cum
periculo fieri testatur siquidem uiae quas graeci poros
appellant interiecto humore blando se tactu contingant et
propterea illaesi maneant aegrotantes detractione autem facta
liquorum aspero se tactu contingant atque concidentes
angustentur ac simili ratione etiam spiritus uehementer irruens
carni dolorem faciat atque inflationem et tormenta intestinorum
est praeterea facile expugnabile ptolemaei dictum quod
paracentesis humorem detrahens passionem non auferat etenim
primo neque ex alio quolibet adiutorio singulari haec passio
solui posse perspicitur quippe cum sit magna atque perseuerans
dehinc quaedam adiutoriorum ob releuanda accidentia
passionum quae graeci symptomata uocant adhibenda probantur
quamquam non totum soluere morbum uideantur ut phreneticis luce
commotis oculorum praetectio item alia quaedam quae quamquam
nihil per se medeantur aliis tamen adiutoriis praeparant corpus
uel patientem locum quo facile adiutorii beneficium sumat ut
tonsura uel rasura capitis fluore quolibet affectis quo
detractis capillis illinienda medicamina constrictiua uel
epithemata aut cucurbitae appositione nullis obstantibus
medeantur quamquam sit detractio capillorum laxatiua at
uero paracentesis etiam per se plurimum medetur releuat enim
detractionem plenitudinis tensionem atque spirationis
difficultatem quam dyspnoean uocant et aliis adhibendis
adiutoriis praeparat partes non enim potuerunt medicaminum
illinimenta uel appositio sincera uirtute ad uiscera uel
patientes partes peruenire cum interiecto humore peritoneos
membrana plurimum a cutibus distet transeant autem facile ad ea
ad quae destinata erant humoris interiecti ablatione permissa
quapropter paracentesin adhibendam probamus sed non his qui
uiribus fuerint fatigati aut adhuc in tumore peritonei membranae
constituti addentes etiam uel praedicentes periculum plurimi
enim quamquam ulterius superesse uitae potuerint et sine ullo
dolore mortem capere paracentesis cura celerem mortem
pertulerunt
 usque ad inanem penetrandus sicut in phlebotomandis
facimus sed ab umbilico inferius his qui leuius afficiuntur
praecauentes uenarum diuisuras ac deinde muliebri cathetere
liquorem detrahimus qui saepe aquosus saepe fuluus aut
sanguinolentus uel spumosus excluditur quod quidem etiam ante
factam diuisuram plerique futurum signis apprehendere uoluerunt
quorum alii talem fore dixerunt qualis urina fuerit aegrotantis
alii qualis color apparuerit cutis alii quolibet uiscere
patiente sanguinolentum non patiente uero ex causa auidissimi
potus hydropismo concepto uel salis potu mundum atque perspicuum
liquorem fore

sed haec praeter quod falsissimae sunt opinionis etiam ad
mutationem chirurgiae inutiliter quaesita uidentur nisi solum
quod recte probamus per cathetera liquorem si uires patiuntur
semel atque eodem tempore omnem auferendum sin uero aliqua
obstiterint post primam detractionem motarium aqua infusum supra
diuisuram resimplicantes spongiam desuper mollem apponemus ac
deinde leui fasciola amplexo loco paululum differimus quo
turbatio corporis resoluatur ac deinde resumpto aegrotante eodem
die residuum detrahimus humorem sin minus alia die manibus
comprimentes subiectas partes congrue aegrotante locato hoc est
schemate competenti

ac si forte rursum confluente humore fuerit repletus uel
uirium debilitas prohibuerit eodem tempore totum detrahi tunc
interiectis duobus diebus uel quantum uires permiserint residuum
detrahimus sed alio in loco diuisuram facientes uel si rursum
oportuerit tertio etenim prima diuisura seruata distans aut
cohaerens soluta tumores uel consensus ingerit uehementes
tum perfecta humoris detractione neque abstinentia utemur ut
asclepiades neque plurimum damus cibum sed pro modo uirium
etenim abstinentia omni ex parte adhibita uires uexat
quippe post plurimam detractionem multi item oblatio cibi
grauans opprimit corpus potius quam resumit erunt autem ante
cibum sensim perungendi atque reficiendi facilibus et poto
sufficienti ac si dolores aliqui emerserint uaporationibus
soluendi atque cataplasmatibus mitigandi tunc indulgentia
relaxatis uel forte non emergentibus adhibemus ea quae tumorem
fieri non sinant et superimpositis spongiis colligamus
transacto tumoris metu magis uentris folliculum uel cutem
intestinis cogimur asserere atque similiter cetera quae in
tumore fuerant constituta ut nuper docuimus
aegrotantes praeterea nauicula exerceri hortamur et paulatim
recorporatiuae subicimus curationi ac si neque ita fuerint
resoluti utemur helleboro iisdem curationibus insistentes donec
corpus repetat fortitudo atque densior uel coacta caro
noscatur attestante rubore
haec est secundum methodum hydropum curatio plurimi autem
aliarum sectarum principes atque nostrae ueteres nihil ueri
curantes ac magis contemptu quodam astructiones corporum
aspernantes solius detrahendi humoris intentione traducti quoquo
modo id perficiendum crediderunt immensa siti atque fame aegros
afficientes corpore concauo pectine decurso et mille
praeterea urinalibus medicaminibus quae diuretica uocant
uesicam commouendam probant et uentrifluis potionibus quae
cathartica appellant uentrem prouocandum dicunt cocco cnidio
atque lepida cyprina et chamelaeae et hippophae herba et ex
crotonibus confecto oleo cicino item cneoro ex quibus cunctis
stomachus uexatur atque cibi appetitum amittit sitis
incenditur corpus defluit sanguis corrumpitur atque humor
detractus renascitur uires auferuntur siquidem neque potestas
moderandae detractionis sit in artificis manu item quidam
tamquam siccabilem humoris ophiten lapidem ligauerunt
inexpertis aegrorum salutem credentes
singulatim denique nobilium medicorum historiam ordinamus
herodicus igitur ut asclepiades memorat uentris adhibet
purgationem atque post cenam uomitus qui sint implebiles potius
quam siccabiles tunc uaporationibus tepidis aceti decocti
exhalatione confectis utitur uel aquae marinae admixta thallia
herba atque hyssopo et his similibus uesicis bubulis repletis
corpus uaporandum probat uel aliis quibusque maioribus inflatis
tumentia loca pulsari iubet sic etiam antiquissimus euryphon
hippocrates uero libris quos ad sententias cnidias scripsit
magis utendum dicit egestate atque uaporatione et continentia et
danda sicca uel arida quaeque et acriora mandenda sic
enim aequibilis aeger fiat hoc est urina facilior ac si
spiratio difficilis fuerit quam dyspnoean uocant et tempus
aestatis et aestas media dicit ex brachio phlebotomandos et
post detractionem factam dat panem calidum uino infusum atque
oleo et carnem suillam ex aceto decoctam dat etiam cantharidas
tres detracto capite et pedibus et pinnis in tribus cyathis aquae
contritas sed neque quo tempore exercitio utendum sit
manifestans neque usque quo mandenda sint acriora uel quando
uaporationes adhibendae dehinc si phlebotomare oportuerit non
solum aestiuo tempore ac media aestate sed etiam omni tempore
atque aetati conuenire probamus est praeterea importunum
uinum ac repugnans eo tempore commodis phlebotomiae item
cantharides humorem commouent carnis quoque offerendae tempus
significare neglexit
diocles libro quo de passionibus et causis et curationibus
scripsit siccandos inquit ac mediocriter uaporandos et
deambulationi tradendos aegrotantes et plurimos sudores
commouendos uel uomitum et urinam prouocandam cardamomo et apii
semine resoluto suco herbae saluiae item diagridium quantum
uentrem ualeat semel deducere et in aceto panem solutum et
piscem salsum dandum uel pisces elixos et assos uel silurum
piscem olera radices allium origanum rutam satureiam uinum
album et non aquatum et ferarum carnem in deambulationibus
uentrem iubet contineri ceteras corporis partes defricari
exceptis cruribus
sed hic quoque communi ceterorum subicitur accusationi solum
praedamnamus quod humorem detrahens purgatiuis atque urinalibus
medicaminibus et uomitu et sudoribus prouocatis quibus ex rebus
sudor mouendus sit tacuerit uel uomitus item deambulatio saepe
laboriosa et piscis silurus bromosus et allium inflabile et
plurima ferarum carnium malos habere sucos probantur inde item
quae sint olera deligenda memorare neglexit et neque fortificari
uenter fricatione uel crura aut totum corpus recte potest cum
nullum modum uel tempus memorauit
praxagoras secundo libro curationum cataplasmatibus utitur
et malagmatibus sudorem mouentibus et urinalibus medicamentis
aliis atque aliis et uentrem deducentibus similiter cono et
foliis hederae et semine coliculi agrestis aut nasturtii aut
centaurea uel allio pipere et pseudodictamno aut dauco et
chamaepitys herbae et petroselini semine uel graminis uel
quolibet horum similium et sudorum diurna prouocatione corpus
deducit utitur uomitu non solum ieiuno uerum etiam post
uespertinum cibum et aegros plurimum potat ex quibus sensuales
uiae implentur utitur etiam cataplasmatibus aromaticis
quorum species non designat sed solum cum moromeli uel lini
semine adhiberi iubet uel malis cydoniis aut caricis uel adipe et
aqua aut uuae lupinae uel apii suco et quidem uirtutis
repugnatione omnia confundens siquidem alia sint constrictiua
ut mala alia laxatiua ut plurima ceterarum specierum deinde
post oris collutionem sorbiles dat cibos quibus uentrem facilem
se facere pollicetur item potum repugnantem ordinatiuo dat
enim acetum uel puscam uel his rursum contraria ut mulsam
quibus confusa regula etiam secundum ipsum approbatur

erasistratus libro quo de hydrope scripsit deambulationem
ordinat adhibendam priusquam aeris aestus ardescant tamquam
curans sed si uentris inquit facilitas non fuerit prohibenda
medicamina atque legumina et olera cum sint plurima olerum quae
molliant uentrem sine ulla corporis uexatione item plurimo cibo
aegros nutriendos probat cum sit ex paruo saepe indigestionis
metus si neque inquit uenter fuerit motus adhibendum
clysterem simplicem hoc est qui nulla sit acriori materia
confectus cibum partitur prandio et cena et ante uesperam
aegros deambulatione moueri iubet tunc initio noctis
reficit quando etiam sanis metus est digerendi post cibum
praeterea perungit in lectulo et certo numero utitur fricationum
dat catapotia medicaminum ante utramque cibi refectionem in
fabae modum pro uiribus aegrotantis neque plus decem neque minus
quinque numero et eorum materiam tacet solum memorat quod
iecorosis haec catapotia congrua uideantur atque ad urinales
partes uenientia plurimum faciant mictum tum post catapotia dari
iubet cibo panem ex farina sesami et sale obdulcatum ne sitim
faciat non discernens tempus drimyphagiae tum inquit
dandos pisces atque carnem gallinarum uel ferarum et agnorum et
haedorum et sorbilia plurima cum melle uel lacte non aduertens
lactis et mellis qualitatem in corruptionem facile uenire tunc
dat potum paruum et non post prandium sed post uespertinum
cibum hoc conuenire dicit ut etiam similiter memorat
philistionis frater probat etiam ante alios cibos accipienda
arida fica pinguia duo uel tria mox contusa atque oleo tincta
sed haec omnino digestione difficilia iudicantur prohibet
praeterea lauacrum uel plurimo temporis interuallo permittit et
non designat quod illud uel quantum sit tempus

utitur etiam malagmatibus et cataplasmatibus cum somno
cubauerint aegrotantes non tamen designans  eos qui
coaceruatam ac uehementem humoris detractionem reprobant quam
graeci cenosin uocant et propterea etiam paracentesin quod
quidem incongrue dictum superius docuimus item tumore in
iecore constituto attestantibus febribus ob tumoris medelam
cataplasmatibus utitur ex malis cum uino constringens ea quae
laxamentum poscere uidentur et ad digestionem faciendam ex
ficu atque chamelaea et chamaepity utitur cataplasmatibus
item ad eliciendum quicquam in locis constitutum utitur
diapeganu quod ex ruta conficitur et nihil de temporibus
memorat adiutoriorum
asclepiades etiam libro quo de hydrope scripsit paruo humore
collecto siue plurimo necdum tamen pedibus aut cruribus infuso
athletarum regulam adhibendam probat ex plurima deambulatione
atque cursu et defricatione retento spiritu tunc cibo dandum
panem diligenter elaboratum atque exercitum cum piscibus natura
duris ac si inferiores humor occupauerit partes plurimos
prohibet motus et medicamina uentriflua atque urinalia
utitur autem paracentesi sed omnino ex angusto atque paruo
foramine in leucophlegmantia uero fricationes et cataplasmata
frigerantia ex malo cydonio et murra et uitis anulis quos
helicas uocant et malo punico et lenticula et eruo atque pulento
ueteri et alumine uel ruta et bulbo et melle et origano et thymo
et nitro et caricis et ex uesicis illisionem adhibendam probat
laudat etiam punctionem quattuor digitis a talo distantem
faciendam superius ab interiore parte sicut in phlebotomia
seruatur ut per eandem punctionem humore effuso corpora
releuentur si minus scarificatione altiore utendum
referens scilicet uehementiore atque efficaci adiutorio et
neque declinans uulnerationes quae necessario in huiusmodi
passionibus difficiles curatione probantur
socrates chirurgus omni ex parte diuisuras faciens easdem
adussit extemplo corporis ingerens raptum quem graeci spasmon
appellant
themison secundo libro tardarum passionum utitur gestatione et
defricatione atque exercitio uel communiter regula exercibili
salibus ac nitro fricans corpus et frigida perfundens ex quibus
non aequaliter afficit membra quippe cum interpositis tribus uel
quattuor diebus aqua marina feruenti perfundat item iubet
post gestationem tribus uel quattuor cyathis uino mixto
aegrotantes potari in ordine inquit medicaminum  non
designans quem esse uelit ordinem medicaminum aut nutrimenta
digestione difficilia in uespertino inquit cibo utendum mediocri
potu ut nec sitis aegros afficiat neque plurima liquoris
ingestio sed uinum eligit acrioris uirtutis et neque confusum
sed temperandi moderationem tacet ut mediocriter quidem dicat
quod est improprie dictum etenim excessa temperandi moderatio
neruos nocet et ingerit sitim
prohibet praeterea idem uentriflua medicamina atque
urinalia quae cathartica atque diuretica uocant et per
singulos menses ternos radicum ordinat uomitus sed erat regulae
medicinali conueniens ad lenimentorum latitudinem siue spatium
uomituum designare quantitatem utitur etiam in utroque talo
scarificatione ut asclepiades in ascite uero initium ex uomitu
sumit quem helleboro faciendum probat si inquit metuerit
quisquam radicum uomitum et est praeceps atque ut ita dixerim
periculosum non medicatum corpus magno adiutorio dissecare aliis
quoque regulam similem dicit ordinandam sed passionis initio
neque unguentis tangi neque fricari uentrem permittit
ceteras autem corporis partes si multa inquit fuerit
humoris infusio defricandas initium ex uentris finibus
sumendum augendum curationis modum sed oportebat ob aequandum
corpus totum fricatione curari item interpositis quattuor uel
quinque diebus aqua calida et magis marina tribus uel quattuor
uasculis foueri sed neque hoc aequaliter item ante unctionem
utitur sinapismo post singulas gestationes lambendam dicit
scillam in electarii uicem et si plurima fuerit humoris infusio
utitur paracentesi sed primo die si uires patiuntur abstinet
cibo quod si minime ferre potuerint aegrotantes partem
tertiam panis solitae quantitatis aqua infusam offerendam dicit
tum alia die articulos ungens atque ora lauans simili panis
reficit modo cum pulmento uolantum ceteris quoque diebus omni
aequalitate augens atque aegros resumens
thessalus autem secundo libro regulari plurima themisonis
similiter probat sed quinque uel tribus cyathis uini aqua
temperati ante cibum potat aegrotantes et paracentesin prohibet

 liber quartus  

 cui haec insunt  

de elephantiasi

de phthiriasi

de uentriculosis quos graeci coeliacos uocant et de ceteris
defluxionibus

de uentris debilitate

de uentris tumore uel duritia

de dysenteria

de cholicis passionibus

de lumbricis

de mollibus siue subactis quos graeci malthacos uocant

 de elephantiasi  

 heliosis dropacismus et lixiuii calidi perfusio et
psychrolusia atque cataclysmus hoc est aquarum e supernis
illisio natatio maritima et aquarum naturalium et magis
frigidarum quae aluminis naturam exhalent quas
stypteriazusas uocauerunt siue ferrugineas quas siderizusas
appellant item adhibenda smegmata alia donec maculae
albescant quas supra memorauimus uel cimolia terra subassata
cum hordei polline et nitri quippiam uel alia quae lacessere
ualeant magis ac leuius ut est cinis ustarum bucinarum uel
halcyonium aut cum eodem pumex assatus uel sulphur uiuum uel
saepiarum testa exusta cum pumice et nitro et cimolia subassata
atque gummi et galla aequi haec omnia ponderis item acopa et
malagmata mediocriter lacessentia praeter cutis ulcerationem et
his unguenta similia ut myrobalani cum aceto aut uinum cum
ammoniaci gutta et alumine ac si ulceratio fuerit locorum
consecuta erunt congrua pro differentia ulcerum adhibenda
quapropter ea quae serpere per corpus uiderimus amputabimus
tumentia uero mitigatiuis temperamus et laxatiuis uirtutibus
item humecta atque fluida densamus et sordida purgamus caua
replemus et aequalia in cicatricem ducimus sicut responsionum
libris chirurgiam scribentes monuimus ea autem quae in
cicatricem uenerunt sinapismis roboramus praelatis
metasyncriticis cyclis et radicum uomitu et ceteris quae similia
sunt tum resumpto corpore uehementer utilis hellebori albi
datio probatur quo corpora dissecentur quae non semel
adhibenda sed etiam saepissime per interualla praeroborato
corpore item nauigatio et in aeres meliores transitus sic enim
passio soluetur aut non ex ea deformatus aegrotans ad finem uitae
perueniet

ueterum autem medicorum nullus istius passionis curationem
ordinauit excepto themisone atque ex philosophis democrito si
uere eius de elephantiacis conscriptus dicitur liber quo
sanguinis corruptionis causas conscribens phlebotomandos imperat
aegrotantes et potandos decoctione herbae quam in syria memorat
nasci et in cilicia sed neque hanc dicere possumus neque passio
tam difficilis his duobus adiutoriis solui creditur posse
themison uero secundo libro epistolarum ad dimantem scribens
phlebotomari iubet recte quidem sed non stricturam considerans
potius quam coniuuantem causam sanguinis detrahendam quod est
aestimabile atque ut ita dixerim dogmaticum sicut secundo
libro de coenotetis scribens soranus docuit utitur praeterea
uomitibus ieiunis itemque radicum eorum confundens tempus
oportet enim superpositionis tempore adhibere phlebotomiam in
lenimento uero uomitum item uentrem inter paucos dies leuiter
deducendum iubet atque superficiem corporis constringendam
unguento myrobalani cum aceto et oleo rosaceo paruo uel myrtino
et ammoniaci gutta cum alumine deponit etiam aegrotantes in
decoctione frigida ex herba perdicio confecta uel plantagine aut
murta aut rubo bis in die atque sufficienti tempore quadam
tarditate aegrotantes imperat immorari dat cibos facile
reflabiles et potu magis aquam quae sunt incongrua phlebotomia
enim similiter laxatiuum genus est et cibus reflabilis et
singula unguenta quae imperat adhiberi constringunt item
embasis quam fieri ex decoctione herbarum iubet supradictarum
item unguenta condensant corpora sed hoc passus est cum
nondum limpide methodicam perspiceret disciplinam et asclepiadis
secta circumsaeptus passionis causam in enstasin aestimaret
quam praestabat fieri per superficiem siue cutem et ob hoc
quaerebat materiam a superficie ad altiora uelut latius
patientia reuocare utitur denique constrictiuis extrinsecus
et rapit ad interiora ea quae fuerint appositorum uirtute
depulsa prouocat etiam uentris fluorem et uomitum et utitur
hellebori purgatione adhibito psilothro in tres uel quattuor dies
uel alio quolibet urenti medicamine usque ad cutis ruborem quo
magis perseuerantem faciat passionem adhibet praeterea
cataplasmata ex quibus etiam sucos adhibuit arnoglossae uel
perdicii herbae item malagmata adhibet constrictiua ex quibus
nunc plurimi laudant arcagation appellatum medicamen item
exercitium probat et defricans cutem declinat ungere sed adhibet
lauacrum non coniciens hoc quoque esse laxatiuae uirtutis
adhibet etiam ammoniaci guttam cum aceto uel uino aut quae
sunt intra se contrariae qualitatis item post exercitium
sudationem faciendam igne uicino sed aqua frigida fouendos
imperat aegrotantes et usum hellebori geminum probat quae sunt
quidem uera adiutoria si tempora quoque seruentur ut
responsionum docuimus libris
item quidam themisonis sectatores initia quoque passionis
praeuisa coercentes pronos ac decliues uel uenturos in eandem
quos uiderint phlebotomant et helleboro purgant eos autem
quos iam possessos acceperint iisdem negant curandos adiutoriis
siquidem corruptione quadam uel laxatione extremae cutis in
corporibus haec passio generetur et sit rarifica carnis atque
mollifica corporis phlebotomia quapropter inquiunt esse
frigerandam uel siccandam corporis superficiem quo possit eius
humor ad intestina uel uentrem recurrere ac deinde clysteribus
uel purgatiuis medicaminibus quae cathartica uocant
detrahendum cibum praeterea praepotandos probant aegrotantes
suco nepetae seruata moderatione quantitatis quae neque minuenda
neque superanda sit tribus cyathis usque ad sex cibum etiam
dandum frigidum atque constrictiuum et paruum potum frigidum
sed meracum ex uino uehementioris acrimoniae atque albo uel
ueteri et saepe tenuandos aegrotantes uel siccandos abstinentia
bibendi et siccioribus reficiendos cibis quae sunt utraque
incongrua ac dissonantia siccandae cutis secundum eorum
intentionem sic enim ut aiunt e superficie transmittendus
est humor ad altiora atque eo prouocandus ut clysteribus ac
purgatiuis medicaminibus excludatur per uentrem erit etiam
contrarium siti atque siccioribus cibis et uino supradicto
altiora siccare
item aliqui humorum multitudinem intuentes frequenter
adhibendam phlebotomiam atque clysteres et uentriflua medicamina
quae cathartica uocant iubent et magis quod diacamelaeas
appellant quibus necessario corrumpentes aegrotos in peiorem
habitudinem corporis uertunt quam graeci cachexian uocant
item alii corruptione hoc fieri atque mutatione ex uenenis
effecta aestimantes temperatiuis uti medicaminibus decreuerunt
ex quibus magis asinino lacte aegrotantes potandos imperant
simplici uel accurato quod schiston appellant item uino dulci
et cibis similibus quibus foeda digestione corruptis maior
efficitur corporis corruptio ordinant praeterea theriacam
dandam quam cuncti mithridatium appellamus quae quidem
recorporatiua uirtute mederi posse perspicitur dant etiam
uiperas mandendas sed amputato capite atque cauda mensura
digitorum quattuor cetera coquentes atque obdulcantes sale et
oleo aegris offerunt comedenda
alii etiam aqua ex labris quibus candens tingitur ab operantibus
ferrum potandos dicunt cum sit haec passio secundum plurimos
scriptores ex aqua graui quae aut natura aut aliqua corruptione
foedata sit saepius generata
alii quoque etiam cutis uulnerationem affectandam probant qua
corpus exhumoretur neque cunctis commune iudicium et ignaris
cognitum prouidentes quod peiorante passione superficies
corporis ulceretur
item alii aegrotum in ea ciuitate quae numquam fuerit isto morbo
uexata si fuerit peregrinus caedendum probant ciuem uero
longius exulare aut locis mediterraneis et frigidis consistere ab
hominibus separatum et inde reuocari si meliorem receperit
ualetudinem quo possint ceteri ciues nulla istius passionis
contagione sauciari sed hi aegrotantem destituendum magis
imperant quam curandum quod a se alienum humanitas approbat
medicinae
 de phthiriasi  

antecedente cachexia etiam hoc symptoma generatur quod nos
accidens dicere poterimus sumpsit igitur nomen non a genere sed
a multitudine pediculorum plurimi enim creantur nunc per totum
corpus nunc per eas partes quae capillatura contectae sunt et
nunc consueti atque simplicis formae nunc ignoti hoc est
latiores et duri magis ac saeuientes morsibus uehementer quos
quidam ferales appellant nam saepe etiam sub capillis
inueniuntur corpora penetrasse

sequuntur autem aegrotantes uigiliae et pruritus corporis
atque pallor cibi fastidium et stomachi debilitas et caluities
et est passio solutionis cholerae rubeae egestione plurima per
tenues uias emergente qua haec animalia generantur denique
superpositionis tempore iacere oportet aegrotos loco mediocriter
frigido atque cibis constrictiuis et temporibus iam saepe
demonstratis refici fomenta uero et perunctiones et cataplasmata
membratim erunt adhibenda qualia themison elephantiacos curans
ordinauit sed ea loca quae capillatura uestita sunt erunt
praeterearadenda

post superpositionem resumptio adhibenda atque
recorporatio sicut in cachecticis uel elephantiacis ordinauimus
sed iugia adhibenda smegmata quae nos lacessentes atque
purgatiuos pulueres nuncupamus item unctiones magis cum mox
fuerit capillatura derasa praefotis partibus aqua marina uel
aceto salso sunt haec denique plurima speciatim posita ut bulbi
cum nitro atque oleo contriti quo mellis faciat crassitudinem
ex quibus corpus erit illiniendum item staphisagria cum aceto
atque oleo trita uel infusa aceto et oleo tunc contrita cum
salis flore quem graeci halos anthos uocant donec liquidi
mellis similitudinem faciat nunc etiam cum sulphure uiuo
atque aceto uel ita ponderibus composita medicamina
staphisagriae drachmas duas sandaracae drachmas duas nitri
obolos duos admixto oleo et aceto donec in mellis crassitudinem
ueniat uel sandaraca cum oleo et nunc staphisagria et abrotanum
aequis ponderibus admixta calce quam graeci conin uocant et his
similia palpebris autem erunt adhibendi sicci pulueres atque
collyria quae graeci blepharica uocant nos palpebraria dicere
poterimus ex aere usto atque aniso asso sed et lapide scisso et
pipere et staphisagria confecta haec etiam in his qui
praeter phthiriasin pruritu uexantur sunt adhibenda adiectis
magis feruentioribus aquis in usu lauacri et asperginibus
pulueris ex thure et nitro et sulphure confecti item
solicationes quas graeci helioses uocant adhibendae sunt
dropaces quoque et uomitus radicum et ea quae iam saepe de aliis
memorauimus scribentes passionibus quae corpus recorporatiua
uirtute fortificare atque in meliorem habitudinem commutare
ualeant sic enim detracta corporis cachexia quam nos malam
habitudinem dicere poterimus eius quoque comitantia depellentur

 de uentriculosis quos graeci coeliacos uocant et de ceteris
defluxionibus  

uentriculosa passio quam graeci coeliacen uocant a parte
corporis quae patitur nomen accepit generatur ex antecedenti
indigestione continua uel tumore uehementi aut dysenteria
sequitur in hac passione constitutos uaria stercorum egestio
qualitate atque colore nunc tenuis ac soluta nunc aspera et
inaequalis uel constricta et nunc alba nunc similis urinae
camelorum nunc flaua et spumosa nunc prasina uel liuida aut
nigra aut purulenta aut sanguinea cum graui foetore et rugitu
intestinorum quem graeci borborigmon appellant atque in exitu
sonitus et post effusionem factam uelut scatentis stercoris
uesiculae et nunc iugiter nocte atque die nunc coaceruatim sed
interiecto spatio ut per diem bis uel semel aut interpositis
uno uel duobus diebus aut eo amplius et nunc cum tensione atque
uentositate et tormento uel dolore aut singultu considente atque
conducta cute quae uentrem circumtegit attestante siti et
ipsius uentris feruore et leui in interioribus torpore frigido
sequuntur etiam uigiliae fastidium cibi et aliquibus
plurimus appetitus uirium debilitas pallor subalbidus et nunc
febres dehinc corporis odor taeter plurimus ut etiam quae suis
manibus tetigerunt computrescant et difficile careant odore
concepto tum uultus inflatio atque pedum quibusdam etiam
dysenteria congeneratur cum facile fuerint intestina ulcerata ob
defluentium acrimoniam
est autem passio solutionis et aliquando stricturae complexa
siquidem aliqua eius uideantur esse coniuncta ut ex supradictis
conicitur sed discernitur a speciali rheumatismo uentris
siquidem plurimae in ipso fiant egestiones sed non uariatae
supradictis concursibus
quapropter cum adhuc noua uel emergens fuerit passio uel
plurimi temporis sed in superpositione constituta quam graeci
epithesin uocant erit eo tempore locandus aegrotans
constrictiua ratione ut saepe docuimus adhibita requie et
quantum uires permiserint abstinentia etenim ad perferendum
atque corpori appropriandum cibum sumptum nunc uenter patiens
indignatur tamquam oculi patientes uisus officio inquietati
somnus etiam plurimus curandus atque sitis et lanis mollibus
uenter contegendus leuiter oleo hispano praetinctis uel melino
aut rosaceo aut murtino aut lentiscino oleo ac si
uentositate quoque uel tormento affecti fuerint aegrotantes
dulci oleo dimissionis tempore lanae tingendae sunt perunctio
uero ex oleo uiridi adhibenda facies quoque aqua tepida
praelauanda tunc cibus dandus ut alica ex aqua frigida ita
curata ut sua caruerit difficultate quod fiet ex farris torrore
aut decoctione palmularum thebaicarum dandus etiam panis solus
aut cum eo oua hapala item pultes ex oryza uel alica aut farre
aut milio ex paruo hispano oleo confectae et paruo salis grano
uel si dolor admonuerit adhibenda cucurbita  longior
procurandum tamen ut si quid partis spongia ceperit solidae
damnum moderationi non sit tunc leniter oppresso folliculo
quo liquoris reflatio fiat erit tentandum ne clysteris cauerna
fuerit clausa dehinc apponenda podici fistula dextera manu usque
ad eius uerticulum quem graeci aspidiscon uocant impulsu leni
et neque recto ductu contra oppositas partes neque superiore
repentino uel cum plurimo conatu tumores etenim exinde atque
collectiones efficiuntur quapropter sensim atque paulo inferius
inclinato ductu iniectio fieri debet ad illam partem in qua
constitutum est os sacrum quod graeci quoque uocant hieron
osteon tunc illic enim spatium latius longaonis tum
appositione facta erit digitus detrahendus quo cauerna fuerat
obstrusa atque sinistra manu continenda immobilitate seruata
clysteris fistula et dextra comprimendus folliculus leniter ac
moderate quoties inferiora intestina ulcerata noscuntur erit
denique paruae longitudinis atque latioris cauernae fistula
procuranda quae possit facili effusione patientibus locis
medicamen tradere ne suspensum ab his quae patiuntur non
solum nihil afferat commodi uerum etiam sanis irruens officiat
erit autem folliculi impressio uehementius facienda atque fistula
longior procuranda in his quibus superiora intestina fuerint
ulcerata quo medicaminis liquores eo ualeant peruenire et
hortandus aegrotans ne retento spiritu quodam recursu referiat
medicamen ac si magna fuerit putredo quam menomen appellant
non erit incommodum etiam ex utraque parte clysteris fistulam
cauernare quam graeci amphitreton uocant quo possint
medicaminum liquida per utramque partem intestinorum lateribus
aduenire
tum cum omnis fuerit folliculus complicatione uacuatus siue
oppressione manus refusus quo medicamina peruenisse sentiamus
erit detrahenda fistula suspensa manu et distentis cruribus
aegrotantis spongiae commodandae podici expressae ex decoctione
calidi liquoris in quo praecocta sint mala punica quo
constrictione quadam uirtutis herbarum quam graeci stypsin
uocant atque feruido tactu densatis partibus longaonis iniecta
teneantur tum modico temporis spatio intermisso erunt etiam
illa quae clunibus fuerant supposita detrahenda et si fuerit
aeger in uentris officium prouocatus in inferioribus ulceratione
constituta et magis si in longaone fuerit perspecta erit
hortandus paulisper resistere et iniecta continere tangentibus
nobis easdem partes quae pati noscuntur quoties prouocari
aegrum in egestionem medicaminis uiderimus at si in superioribus
fuerint ulcera erunt permittendi egerere cum uolent
etenim medicamen iam recurrens atque defluens ad inferiora
longaonem sanum inutili uirtute afficiendo exulcerat nam quibus
alienatae sordes detrahuntur iisdem non ulcerata uitiantur
exusta cum admotae corporibus tardius fuerint immoratae
exclusis igitur cum medicamine post sufficiens temporis
interuallum muculentis humoribus atque ramentis et uariis
defluxionibus intestinorum sufficienter operatum medicamen
accipimus quamquam non de perfecta curatione tuto pronuntiare
possimus cum saepe ulcerationis particula in superioribus
constituta minime ualeat medicamen accipere et propterea non
omnibus commodata curatio uideatur
uel si commixtum putredini medicamen cuncta purgauerit hoc
apprehendimus cum solum praeter aliqua purgamenta fuerit
exclusum at si hoc egestio secuta fuerit quaedam aliena minus
quidem purgata tamen accipimus ulcera et propterea sanitatis
spem pollicentia item si nihil fuerit exclusum neque ipsius
iniectionis quicquam erit credendum necessario medicamen
inhaesisse quantum sua ualuit potentia et propterea sui operis
integrasse uirtutem quamquam non perfecisse uideatur nec recte
culpanda uirtus est quae una iniectione non dederit sanitatem
cum plenam fecerit futurae perfectionis fidem perseuerationem
sui persuadens unde si omnino nullum fuerit reditum
medicamen erit impauide accipiendum atque e contrario si eius
nulla particula fuerit retenta et statim effusum nullum sui
demonstrauerit effectum omnia desperanda est enim plurimae
debilitatis atque alienatarum uel mortuarum partium signum
coniciendum praeterea ne ut saepe contigit uetustate
medicaminum efflata uirtute nullus sequatur effectus et propterea
sic ut iniecta sunt limpida reuocentur quapropter etiam hoc
intuendum esse mandamus
tum post egestionem factam spongiis erit podex detergendus uel
si nihil fuerit exclusum interiecto spatio unius horae perunctum
reficere aegrotantem cibis congruis atque stomacho aptissimis
ut lactucae thyrso uel intybo cum aceto quod sit ex murta
confectum aut oliuis fractis uel natantibus quas colymbadas
appellant et ouis hapalis et uolantibus nuper memoratis quae
sint nutrita constrictiuis ut murta rosa lentisco etenim
eorum pinguedo sic defluxit atque caro constrictiua efficitur
magis in eorum pectoribus quorum plus ossibus uicina aptiora
probantur sunt enim teneriora ceterorum danda etiam pomorum
quaedam constringentia atque olerum cocta quorum superius atque
de aliis scribentes passionibus memorauimus potui dabimus
aquam frigidam quod si minime tolerauerint aegrotantes dabimus
feruentem plurimum aquam cisterninam et si sine febribus fuerit
aegrotans dabimus uinum exercitioris paulo uirtutis ut supra
docuimus omnino enim inuitantes appetitum siue suscitantes quem
graeci orexin uocant stomachi robur debemus custodire nisi cum
nausea etiam uenter fuerit resolutus oportet etiam curare ne
rursum plurimum cibum demus aut potum uel priusquam solidum cibum
sumpserint aegrotantes bibendum credant nam conuenit neque
grauata neque humecta intestina seruari
si igitur medicaminis iniectio aliquo fuerit peccato uitiata ut
non omnibus adiutorii partibus informata uideatur mox
medicamenti monstrabit errorem nam quidam iniectione aliqua ex
parte uitiata uomuerunt aliqui stomachi ac uentris dolorem
senserunt singultibus atque nausea affecti cum anxietate ac siti
et immitigabili ardore et articulorum frigido torpore et pulsu
maligno atque sudore uel defectu aut pressura capitis siue
grauatione quam carosin uocant siquidem sit nimiae uirtutis
medicamen iniectum in febribus uel uiribus uitiatis aut in alto
tumoribus constitutis uomitus autem medicaminis iniecti si
ex tumore uentris fuerit factus uel tenuiorum intestinorum
tamquam in iliaca passione saepius aegrotantibus intulit mortem
si autem nullo tumore subiecto fuerit effectus ingerit
uexationem atque metum aut ut saepe contigit passionis
significat depulsionem siquidem nulla pars ulcerum in intestinis
a medicaminis contactu uideatur immunis
tardante passione etiam recorporatiuis conuenit uti rebus 
quapropter oportet ea quae feruntur per uentris officium
celeriter auferre et ora aegrotantium spongiis ex pusca frigida
siccatis reficere articulos ligare et stomacho cataplasma
constrictiuum imponere quod diadaphnidon dicunt uel similis
uirtutis odoramenta quoque resumptiua adhibere et frequentius
cibo nutrire ex supradicta materia ac si accepta non tenuerint
erunt secundo offerenda adhibita articulorum fricatione
cucurbita ori uentris infixa uel si potuerit etiam a tergo
inter scapulas
ac si dolor occurrerit et singultus ob ardorem atque sitim
fomentis utendum est et cataplasmatibus et spongiarum uaporatione
et olei iniectione quo possit medicaminis uexatio celerius
obtundi perseuerante incendio etiam calida et oleo et lacte
sunt iniciendi et si nulla fuerit tumoris significatio eorum
frigidus adhibendus est usus et ob mitigandam sitim iugis
adhibenda oris collutio dandus interea potus item propter
articulorum frigus adhibendi tepores cum blanda manuum
tenacitate quam diachertosin uocant item unctio sudores
autem si ex pressura fuerint apparentes erunt detergendi si
ex diaphoresi erunt asperginibus cohibendi et congruo cibo et
ceteris quae de cardiacis scribentes docuimus
quibus depulsis hoc est e praesentibus periculis euadentibus
aegrotis si forte rursum in priscam dysenteriam uenerint
erit tentandum multo tempore simplicibus uti iniectionibus hoc
est his quae sine calce quam asbeston uocant uel auripigmento
quod arsenicon appellant conficiuntur tum si perseuerauerit
passio ad uehementiora transeundum sed ex simplicibus rebus
confecta sollicitam habentes calcis uel auripigmenti
iniectionem oportet enim putredini etiam cataplasmatibus
occurrere quorum sunt erui pollines pusca decocti et lentiscinum
oleum acacia immixta donec mellis sumat crassitudinem item
lenticula molita cum melle uel rosaceo uel lentiscino oleo
decocta
ac si putredinis causa sanguinis effusio fuerit consecuta
erunt spongiae expressae ex aceto calido pubetenus uel sub
umbilico et coxarum summitatibus quas graeci ischia uocant
admouendae dehinc iisdem locis etiam cucurbitae feruefactae
affigendae articuli ligandi dandus digestibilis cibus et qui
facile corpori insinuetur tunc uinum quod sit praecoctum in
cortice mali punici iniciendum autem acetum nunc solum nunc
cum thure masculo uel eius manna contrita uel quod ex confectione
superat diaitheon emplastri cum sibi eius materiae
miscentur imponenda etiam similis uirtutis emplastra uel acacia
aceto soluta tunc donec scatere tentet coquenda aut in
amplo mali punici cortice supra tepentem cinerem sensim
calefacienda et ex ipso liquore partes contegendae dehinc
cerotaria apponenda ex oleo murtino aut melino aut uiridi
contrita acacia atque consoluta uel ex omphacino aut oenanthino
cum ruta aut balaustio aut aliquando his omnibus uel ut
themison composuit acaciae partem unam rosae aridae partem
unam ammoniaci guttae partem dimidiam cerae partes quattuor et
olei rosacei quod sit sufficiens haec contrita in uino amineo et
soluta cera cum rosaceo oleo miscenda
at si sanguis fuerit retentus quod fiet aliquando cum gelatur
aliquando densitate putrescentis uenae erunt discernendae causae
hoc modo nam densatam intelligimus uenulam quoties pulsus
exsurgit atque frigus corporis resumpto feruore mitescit
aegrotantis animus melior atque spiratione corpus facillime
releuatur at si gelatus obstiterit sanguis quod graeci
thrombosin uocant et propterea fuerit fluor retentus
supradictis contraria sequentur ut pallor iactatio pulsus
paruitas uel amputatio quam graeci asphyxian uocant grauedo
inflatio frigidus torpor pubetenus ac paulo superius tum
defectio cum sudore quapropter erit aceti iniectio facienda
tunc cum fluor fuerit abstinendus et diurnis diebus cibo
reficiendus aegrotans si autem plurima ex parte retenta
putredine parua excluserint aegrotantes quae sint sanguinolenta
et ramentosa et propterea profectu apparente meliores sint
curatione adiuncto tamen metu ne retenta soluantur oportet
etiam secunda uel tertia die eundem trochiscum inicere sed
solutum uel certe sucum plantaginis aut acaciam cum aqua sin
uero quibusdam diebus sine officio uentris fuerint aegrotantes ac
rursum iniectionibus asperati conicimus in his non cicatricem
ulcerum factam sed medicaminum supraducto cortice fuisse obtrusa
et propterea post officium uentris nuda atque sordidata rursum
humorem fluere ordinabimus autem tribus diebus lenticulae
coctionem crassioris suci iniciendam etenim intestina ui
propria medicaminis coercentur quam graeci stypsin uocant et
ulcerum mitescit asperitas et ex anterioribus medicaminibus
facta conglobatio siue cortex in saniem prouocatus cadit et
subiecta ulcera in cicatricem uenire coguntur
ac si plurimo tempore ulceratio perseuerauerit cum corporis
debilitate atque fastidio erit frequentia medicaminum euitanda
siue iniectionum siue potionum maior enim ex ipsis uexatio fiet
cum cibi appetitus exstinguitur et in fastidium ueniunt
aegrotantes nisi parua insuetorum multis fuerint consuetis
admixta decoctionem autem lenticulae secundo uel tertio per
singulos iniciemus dies ex ipsa enim sufficienter intestina
coercentur et latenter corpus nutritur cum quaedam particula
digestioni usurpata uiribus profecerit aegrotantis
tum cum limpida ulcera senserimus erunt cohibenda ea quae
uehementius consiccare ualeant quae graeci styphonta uocant et
inicienda mediocriter constringentia ac si quisquam eorum non
tulerit uirtutem erit diachylon medicamen oleo roseo soluendum
ac diligenter liquefactum iniciendum uel plumbeo mortario
plumbeo pistillo circumducto immisso oleo rosaceo conterendum
donec in sucum ueniat atque crassius fiat horum quoque similibus
utendum monemus tunc uino leni atque carne uolantum uel
marinorum utendum ut squillae mulli carabi et pro modo uirium
gestatione resumptionis causa dehinc cum omnia tuta uiderimus
lauacrum adhibemus sed non properanter et magis cum forte
iniectio fuerit facta trochisci nisi primo uentrem egesserint
aegrotantes
tardante passione superpositionis tempore iisdem uti conuenit in
lenimento uero erit fortificatio adhibenda corporibus per uariam
gestationem et uocis atque corporis exercitium 
post singulas egestiones adhibenda encathismata ex oleo et
aqua calida et decoctione lini seminis aut foenigraeci aut maluae
agrestis et iisdem partibus hoc est sessioni quam graeci
hedran uocant et specialiter admouenda uaporatio ex pollinibus
cataplasmate calido uel saccello dehinc etiam radix agrestis
maluae decoctae atque contritae et calida testa calefacta
erit apponenda ac si iugis fuerit dolor immittendus digitus
usque ad altiora praeunctus adipe anserino cum foenigraeci
semine cocto atque contrito aut aliquo medicamine ex his quae
appellamus lipara ac si haec minime fuerint inuenta erit hoc
cerotario faciendum simplici atque limpido et cum tempus
cibi dandi occurrerit adhibenda perunctio stricturae congrua
tunc nutrimento dandus panis ex aqua calida aut alica lota aut
pulticula ex melle confecta aut oua sorbilia cum pane potui
autem aqua calida offerenda
perseuerante autem tumore adhibenda cucurbita adiuncta
scarificatione locis tumentibus et uaporatio spongiarum
declinatione occurrente adhibenda cerotaria et resumptio cauta
sic enim sedantur iuges egerendi uentris delectationes cum
tumor mitigatione conquiescit atque ille qui putatur
rheumatismus indulgentia tumentium facilius abstinetur
ac si aequalis tumori fluor occurrerit utriusque erit
conicienda curatio quapropter si fomentum ex oleo hispano uel
melino aut murtino aut lentiscino adhibuerimus et cataplasmata
erunt ex aceto atque melle uel stymmatibus praeinfusis coquenda
item praescriptis iamdudum iniectionibus concoquenda quaedam
constrictiua ut murta uel rosa aut mala punica lacti autem et
ceteris admiscendum amylum et encathismatibus aliqua
decoctio stymmatum adiungenda aut mali punici et apponenda
rursum sessioni uaporatio stymmatum aut cantabri colligati uel in
aceto decocti uel quam omen lysin uocant ex pollinibus
panno colligatis atque ex stymmatibus confectis perungenda
etiam digito interiora longaonis ex cerotario oleo roseo confecto
aut adipe cum oleo roseo tunc post perunctionem ora lauanda
aqua tepida cibus dandus pulticula calida ut de uentriculosis
scripsimus quos graeci coeliacos uocant ex alica uel farre aut
oryza aut milio aut olyra aut pane alexandrino haec singularia
uel aliquando amylo admixto aut lacte aut melle ex fauo expresso
potus paruus dandus sed calidus tum effecta declinatione
resumptio adhibenda

ac si solutio fuerit urgentior uel sola frigidus conuenit
locus aegrotanti et supina iacendi positio paulo leuatius
capite locato et suppositione lanarum clunes uel inferiores
longaonis partes subleuandae adhibenda etiam requies et
impressus articulis manuum amplexus uel ligatio paulo tenacior
deponenda etiam omnis animi intentio et magis cogitatio
passionis auertenda admonet enim egestionem ac prouocat
inquietudinem in memoriam reducta conscientia erit denique
persuadendum ne quoties fuerint aegri in egestionem commoti
ilico uentrem facere festinent sed quantum potuerint resistendo
differant motum fit enim quaedam meditatio atque frequens
egerendi consuetudo et oportet effugere laborem motus ac nudandi
corporis frigus nisi forte acrior aut incendiosa fuerit
defluxio retenta enim sessionis in locis quam graeci hedran
uocant longaonem exurit conuenit denique si possibile fuerit
aegros ad sessionem egestionis deportari aut humilius a lecto
scaphia posita ad egestionem produci faciendam uel si plurima
fuerit corporis defectio qua iacentes non ualeant fluentia
retinere erunt egestiones spongiis suppositis excipiendae et
mediis partibus apponendae lanae nunc oleo constrictiuo
praetinctae uel decoctione buxi uel murtae aut mali punici et
horum similium stymmatum uel sucorum constringentium nunc
asperso rhu therginario quem graeci byrsodepsicon uocant
uel trita galla erunt media siccanda haec enim constrictionem
sine ullo frigore fore promittunt dehinc apponenda ex palmulis
epithemata et malo cydonio et balaustio et alumine et horum
similibus sicut de coeliacis uel sanguinem spuentibus aut
stomachicis scribentes docuimus iniciendus etiam per clysterem
sucus plantaginis aut polygoni herbae uel intybi aut uuae lupinae
aut herbae caliclariae uel semperuiuae aut mespilae
maluae aut oryzae aut decoctione mali punici uel eius
caduci quod graeci cytinon rhoas appellant nos ampullacium et
aliquando haec ipsa erunt conterenda uel rosa aut rubus quam
graeci bathon appellant aut lentiscus aut galla aut thallia
aut rubi uirgulta uel uitis anuli quos helicas uocant aut
salicis folia aut ex uino bunito his qui sine febri
afficiuntur ex aqua uero his qui febricitant item rhus
syriacus aut omphacium aut acaciae sucus uel hypocystidos herbae
aut balaustii drachmae duae in quattuor uel quinque cyathis
coniciendae est enim ea quantitas iniectionis redundans hoc est
siquidem plurima grauedine quadam prouocet uentrem item
lenticulae decoctio aut licium indicum cum lacte sint autem
amyli drachmae quattuor licii drachmae duae lactis cyathi
septem uel octo extendenda enim haec singula atque minuenda sunt
pro magnitudine solutionis ac uirium aegrotantis
ac si plurimus fuerit in ulceribus sensus ut medicaminum
constrictione lacessita indignentur erunt inicienda ea quae cum
dulcedine admota partes ualeant praesiccare quo neque
ulcerationem prouocemus neque fluorem negligamus ex quibus est
in febricitantibus sucus ptisanae cum adipe caprino contrito
atque commixto tracanto uel gummi aut argallici radice sed
illa duo infusione praemollienda radix autem coquenda aut
rosaceo oleo ouum commixtum aut lac coagulatum uel cum amylo
concoctum ad tertiam partem in his uero qui sine febribus
fuerint passum conuenit creticum et uinum squilliticum
supradictis admixtis speciebus
tum refectionis tempore unctio adhibenda ex oleo hispano ac
deinde ora lauanda pusca tepida cibus autem specialiter ut in
coeliacis ordinauimus dandus similiter etiam potum conuenit
dare lac quoque bibendum praecoctum quod appellant diacocleon
siue singulare etenim fluores crassificando cohibet et
ulcera deterget et acrimoniam humorum temperat et sine ullo
labore corpora nutrit est autem coctionis hic modus lac
sumendum ex agresti pastu perfectum etenim in ciuitate
nutritorum animalium reprobamus siquidem caprae e salsiore
pascua sitientes plurimum atque coaceruatim bibant et multum lac
sed aquatum faciant quod est constrictioni uentris incongruum
quapropter magis ex caprea quae lentisci pascua uel murtae aut
rubi aut uitis foliis uel quercus aut salicis uel hederae aut
terebinthi aut herbae caliclaris uel polygonii aut plantaginis
et horum similibus fuerit nutrita erit lac accipiendum
confluxit enim constrictiua qualitas herbarum in lactis
qualitatem nam saepe diagridium uel helleborum mandentes
purgatiuae uirtutis efficiunt lactem sicut feniculum comedentes
lac generant quod uisum praestet accipientibus abunde denique
erit primo probandum atque eligendum quod sit albidius atque
sine ullo odore et neque globosum hoc est frustis coagulatis
uariatum quod graeci thrombodes appellant neque in urinae
similitudinem mutatum quod iidem uroides appellant sed quod
possit unguibus destillatum manere sua tenacitate collectum boni
igitur ut diximus lactis quattuor uel quinque sextarios
oportet in uas fictile mittere siue aeneum immittendae et
cochleae quas nos lapides marinos uel fluminales accipimus non
marinae igitur ob salsitatem sed fluminales inustae primo quo
sint igne pellucidae tum auferendae et exsufflatis omnibus
quae de se forte dimiserint ac depurgatis supradicto uasculo
immittendae ac ferulis lac cum iisdem cochleis mouendum donec ad
mediam ueniat partem siue tertiam dehinc refuso lacte
proiciendae priores cochleae atque aliae innouandae similiter
exustae sed per profectum numero atque forma minores longa per
interualla haec confectio lactis diacocleon appellatur
sine his uero confectio erit longe simplicior quam graeci
aperiergon uocant uas enim lactis erit imponendum igni molliori
et immissa ferula metienda mensura totius ac dimidiae et tertiae
quantitatis quo non coniectura sed uera dimensione coctionis
quantitatem sumamus tunc ex ipsa ferula circumlata ductu
mouebimus coquentes ne lateribus uel fundo iugi mansione
insidant dehinc ultimo coctionis tempore plurimus detrahendus
est ignis et cum ad partem dimidiam uel tertiam uenerit erit
in aliud uas refundendum exinde aegro dandum non frigidum sed
leuiter egelatum quod galactodes appellant ac si forte
stomachi fuerit euersio commota cum accipere aegrotantes
horrescunt erit frigidum dandum praetecto uasculo niuibus ut
enim mel decoctum fit constrictiuum sic etiam lac deposito atque
excocto tenuissimo liquore quem graeci orrhon appellant et
uapore concepto constrictiuum fieri necesse est conuenit denique
etiam supradictus ex ferula motus est enim uirtute constrictiua
et sui corporis raritate tenuitatem lactis uel aquatum a liquore
ebibens accipere autem aegrotantes debent pro passionis
magnitudine et sumendi uoluntate quam graeci orexin uocant
quidam plurimum quidam paruum et primo ex ea decoctione
quae sit ad dimidiam partem redacta tum ex ea quae ad tertiam
uenerit partem siquidem sit paulo plus constrictiuae uirtutis
sed erit eius usus comparatione prioris minuendus tunc post
bibitum lac nullum potum sumere debent aegrotantes est enim
ratione carens lac decoctione constrictum supermisso liquore in
aquam uertere praeterea in his qui sufficienter uel quantum
uoluerimus sumpserint nihil erit omnino superdandum his uero
qui minus accepisse uidebuntur sicut de coeliacis ordinauimus
erit superdanda pulticula ex lacte confecta ut destinatus
impleatur modus tunc post intermissionem mediocrem si
quisquam nauseauerit erunt danda mali punici grana uel acinae
uuarum siccarum quas fabriles appellant aut mespila uel sorba
quidam igitur primam decoctionem probauerunt secundae
praeponendam siquidem lac in semet uelut calcis qualitatem
accepisse uideatur qua possint putredines ulcerum abstineri
alii uero secundam magis probauerunt quibus etiam nos
consentimus non enim admixtio supradictae qualitatis causa est
abstinendae passionis  potest enim etiam quiddam calcis uiuae
quam graeci asbeston appellant lacti admisceri  sed est
incoctio siue insumptio aquosi liquoris quo amisso sincerior
lactis qualitas fiat quae neque curiosa confectione neque
nidorosa uel fumosa sufficitur sed simplici coctione fuerit
procurata cum enim lac se a suo humore separauerit quem graeci
orrhon appellant crassius effectum ac uiscosius insidens
uentri atque intestinis et multo tempore immoratura liquida
concrassat et ulcera mitiganter amplectitur
item alii tertiam partem aquae lacti miscentes decoquunt
asserentes quod sit decoctio melior ne ullo nidore siue fumo
aut ustione lactis natura uitietur ob aquae admixtionem hi
autem si usque eo coquendum iubent donec ad modum praemixti
redeat lactis qui fuerat priusquam aqua misceretur et
liquidius conficiunt et non sine suo naturali liquore quem
graeci orrhon appellant aegrotantibus dabunt prisca lactis
quantitate seruata sin uero ad partem dimidiam uel tertiam
decoquent non solum plurimum decoctionis tempus insumunt uerum
etiam tarditate coquendi diutina fumosum faciunt medicamen
haec sunt quae in ipsorum erroribus respondemus eius autem
datio erit discernenda nam primo egelatum bibi debet siue
tepens quod graeci galactodes appellant tum feruens sed cum
primo fuerit profectus aliquis ex ante dato hinc enim perfecta
passionis fiet abstentio
at si quisquam aegrotantium lac sumere noluerit aut horrido
uisu aut stomachi supinatione recusans erit aliis adiutoriis
adiuuandus et si ulcus fuerit in superioribus ac tenuioribus
intestinis utendum medicaminibus potis quae graeci anoterica
uocauerunt etenim quae clystere iniciuntur haec magis
patientibus aptanda sunt locis inferioribus et cum cibi fuerint
appetentia seruati nec ullo fastidio aegri uidebuntur affecti
erit medicaminum consueta magis eligenda materia ac si fastidium
fuerit sola probanda sed eorum compositionem atque ordinem ex
his quae de coeliacis ordinauimus sumi mandamus licet
praeterea cum his etiam acaciae uel oenanthes ex aqua cisternina
contritae donec collyriorum faciat crassitudinem rotundata
frusta dare bibenda aut resoluta cum uitello oui assi in
quantitatem dimidii cochlearii aut aqua resoluta in his qui
febre afficiuntur tribus cyathis in his uero qui sine febribus
sunt cum uino erit offerendum
praeterea communiter etiam haec quae sanguinem exspuentibus
dantur probamus quorum est sucus plantaginis uel una die ac
nocte rhus syriacus infusus uino uehementiori quo detracto oryza
immissa uino coquemus dehinc lenticulae pulmentum decorticatae
atque subassatae in pulticulae modum conficere item oua
aceto cocta uel ouorum uitella quae sint carbonibus assata item
decoctio ex plantagine aut agresta et intybo quod cichorion
graeci uocant sed haec singula erunt duplici coctione curanda
nam post primam coctionem erunt in aliam aquam transferenda cum
aliis nondum coctis quorum coctione perfecta priorum secundum
probamus effectum erunt praeterea haec condienda oleo uiridi et
aceto et paruo sale uel quod est melius rhos et si sordidum
tardauerit ulcus iniectione mulsi perseuerandum probamus nisi
solutio fuerit adiuncta uel decoctione mali punici etiam si
crebrae temporaliter uentris egestiones quae quidem erunt
terenda item corticis pini aut subassatae interioris tunicae
siue corticis glandis quam sardianam uocant aut pulenti aut
cuiuslibet materiae uehementius astringentis ac si quisquam
harum uirtutum recusauerit usum horrens oblata siquidem sensu
torqueant acriore erunt haec mellis decocti atque durati
latitudine cingenda quo sub dulcedine lateant acriora et nihil
eorum uirtuti derogetur siquidem etiam mel coctum constringat
item malorum punicorum trium mediae magnitudinis corticem
sumentes admixto uino lymphato hoc est aqua temperato
coquemus in his qui sine febribus afficiuntur uel declinante
causa melius habere uidentur cum cisternina uero heminis sex
quas cotylas graeci appellant in his qui etiam febribus
afficiuntur donec ad tertiam partem liquor deueniat tum ex ipso
duos uel tres cyathos ante cibum dabimus aegrotanti uel eadem
mala omnia contusa atque colata uino aut aquae immixta erunt
offerenda non plus cyathis duobus item mala cydonia cum malis
punicis decocta in uino dulci aut squillitico tunc frixatione
siccata atque crassificata cum lacte data conueniunt uel aquae
cyathis sex item ges aster cum aqua datus curationi
conuenit alia quoque plurima simillimae uirtutis infinita specie
concurrunt item cibo danda alica cum uino melino aut murtino
aqua temperato
tunc plurimo profectu accedente dandi turdi atque pulli
gallinacei uel columbarum atque uolantum quaeque sicciora ut
phasiani pectora uel perdicis aut attagenae agrestis quae
singula erunt postea apte coquenda aut mediocriter assanda ne
lignosa fiant et digestioni officiant aliquando etiam erunt haec
animalia reclusis pectoribus uirgultis murtae penetranda aut eis
magis replenda tunc mediocriter coquenda ac deinde farina
conspersa tegenda et cinere calido maturanda item maritima quae
sunt densioris carnis agrestium quoque hoc est leporis uel
capreae conueniunt pulmenta uel pomorum quaeque uiuida uirtute
constringere ualent ut mala cydonia cocta uel assata item pira
sorba mespila quae nondum fuerint maturitate dulcia pruna
agrestia mali punici grana cum exterioribus membranis exsiccata
item uua et magis fumi uapore siccata quam fabrilem appellant
omnis praeterea cibus erit diligenter masticatione exercendus
quo digestibilis fiat ne uenter debilitate segnior plurimo
laboret nixu appropriando corpori quae sumpserit mediis
autem partibus erit apponendum diaitheon medicamen et omne
quod fuerit siccatiuum malagma uel aceto confectum
tunc etiam uinum dandum quod fuerit natura plurimum constringens
ac pro regionibus cognitum ut in italia praenestinum appellatum
uel surrentinum et magis signinum ac marsicum ex quo oportet
etiam alicam myrto curatam dari ac si forte hoc uini genus
minime fuerit repertum erit quiddam aquae calidae admiscendum
quod eandem ualeat imitari uirtutem ut rhaponticum uel illud
quod graeci hymenodes appellant inter corticem quercus
inhaerens per tantam neruorum fila teneriora item rhus
linteo ligatus uel galla uiridis quae appellata est omphacine
aut uitis anuli quas helicas appellant aut uirga rubi aut
cerasia aut mala punica aut fabae graecae folia non haec quidem
erunt iugiter adhibenda sed medicaminis uice
tunc apparente magis profectu adhibendum lauacrum et corporum
motus per gestationem uel deambulationem insinuandus ac si
passio perseuerauerit transacta superpositione erunt iisdem
quae supra memorauimus resumendi aegrotantes adiecto uocis
exercitio cum corporis uehementi defricatione et magis uentris
in locis item cyclus iuxta regulam quae aut qualitatis solius
habeat ductum ut aequali quantitate seruata descensus uel
transitus ad parui nutrimenti mutationem ueniat ut a turdis uel
paruis uolantum animalibus ad palumbos uel perdices et his
similia aliquando per quantitatem solam ut eodem pulmento
seruato exempli causa perdicis ex paruo modo ueniant ad
plurimum tunc erunt utraque iungenda ut etiam qualitate ac
quantitate uariatus formetur cyclus cum uires aegrotantis
ualentes uiderimus quomodo autem initium sumendum sit uel panis
fieri partitio uel quia in pulmentorum mutationibus uinum uel
lauacrum detrahimus ex iamdudum dictis accipiendum probamus
sed lauacra rara atque calida magis inuenimus aptissima
tum confirmato corpore ac resumptis uiribus uomitum conuenit
adhibere et primo ex simplici potu secundo ex radicibus quo
partiliter locale adiutorium uentri praestemus et quodam
uehementi motu ueluti purgatione per uomitum effecta omni
impedimento digestionis officii liberetur tum transeundum ad
mediae qualitatis pulmenta et cetera cyclorum ordine suo
reddenda usque ad porcinae pulmenta itaque agrestium hoc est
leporum atque capreae danda iamdudum docuimus dehinc adiungenda
drimyphagia quae sine uomitu erit adhibenda uno uel duobus
diebus ac deinde ceterae cycli partes integrandae conuenit
praeterea oliuas nigras aceto decoctas cum mali punici cortice
contritas admixto pipere albo et oleo hispano modico atque
recenti ieiuno aegrotanti dare nunc nulla addita specie nunc
adiuncto pane
ordinanda etiam cetera resumptiua atque recorporatiua uirtute
medentia ut gestatio uaria deambulatio uocis exercitium
perunctio defricatio quae nunc exercitii tempore atque uncto
nunc arido uel sicco erit aptissima item sicca cibatio et
cucurbita recorporatiuae uirtutis secundum medias partes dropax
illitus usque ad uentris confinia atque uertebrorum psilothra
sinapismi et paroptesis usque ad cutis ruborem cum defricatione
ex oleo atque nitro item arena sole ignita acopa acriora
ut ex euphorbio et opobalsamo et simili uirtute medentibus
confecta item malagma secundum uentrem quod appellatur
diatapsias uel diacapareos et diaeuphorbium et aliquando parua
sumptio medicaminis poti quod appellamus dia trion pipereon et
sunt haec cuncta medicamina libris conscripta responsionum item
peregrinatio atque natatio maritima et naturalium aquarum ac si
fortificatum corpus rursum fuerit humoris fluore tentatum quod
graeci rheumatismum uocant conuenit hellebori datio decocti
uel radicibus inserti quod catapecton appellant dissecat enim
corpus et quadam nouitate confirmat
culpandi praeterea etiam nunc ueteres medicinae conditores
hippocrates enim libro quem ad sententias cnidias scripsit
helleborandos principio aegros ordinauit ultimum adiutorium
ceteris anteponens dat praeterea panem ita curatum ut neque ab
hominibus recte ualentibus posse digeri facile uideatur item
pulmentum atque foenigraeci semina cum sint haec qualitate
contraria alia enim astringunt alia relaxant et nulli
adiutorio tempus adiunxit
diocles quoque libro quo de passionibus atque causis et
curationibus scripsit prouidens siccandum corpus urinalibus
medicaminibus utendum iubet quibus non solum humor uentris
siccari minime posse perspicitur uerum etiam uesica in morbos
cogi inuenitur
item erasistratus tertio libro de uentre prohibet cibos
digestibiles ac nutribiles aestimans haec facile posse corrumpi
non coniciens quoniam omni aegrotanti digestibilium rerum usus
conuenire perspicitur quo minime et in laborem mediae partes
quibus digestionis celebrantur officia cogi uideantur officia
prohibet praeterea specialiter lenticulam atque mala cydonia et
si quae similis fuerint uirtutis quo una uoce omnem congruam
uideatur recusare curationem nutribilia etenim quae ob
resumendas uires principalem tenuerunt locum superfluum est ut
aestimat adhibere
lysias etiam quarto libro tardarum passionum principio adhibendum
uomitum post cibum probat sed cum noua ac recens in corpore
fuerit passio sine dubio dupliciter nocens primo quod
intemporaliter etenim nouellae passiones suasu quodam et non
agitatione uehementi sunt depellendae dehinc quod incongrue
siquidem sit uomitus post cibum grauabilis capiti inquit
praeterea si humoris perseuerauerit fluor atque longo
tardauerit tempore et typico motu uentrem fecerit humectari
occursibus periodicis tribus uel quattuor interpositis diebus
uentrem conuenit prouocare unde plurimi etiam lac offerendum
probant quod schiston appellatur siue catharticum quo in
acutum potius ac periculosum ueniant morbum et exinde possit
medicina tamquam celerem facilius curare passionem
 de uentris debilitate  

etiam hoc quidam symptomatis genus quod nos accidens
appellare poterimus scripserunt et aiunt debilitate uentris
acceptum cibum plurimo tempore in eodem permanere aliquando
corrumpi et magis cum intestinum quod graeci nestin uocant
fuerit quoque debilitate uitiatum fieri etiam inflatione
secundum uentrem existente attestante paruo dolore et rugitu
intestinorum quem borborigmon uocant cum plurimo sputu ac
ructatione iugi sed erit accipienda curatio ex his quae cum
dolore atque intestinorum tormento aegrotantibus adhibenda
scripsimus

 de uentris tumore ac duritia et uentositate inflatione ac saltu  

tumorem uentris exstantia sequetur secundum praecordiorum
media resistens atque dolorosa attestante feruore et iugi saltu
et aliquando febricula cum fastidio et siti anxietate et
iactatione sequentur etiam uigiliae et cibi corruptio sed
discernitur a superiorum tumore hoc est peritonei siue cutis
superpositae primo quod transuoratus cibus uelut percussum
praestet circa stomachi finem uel uentris initium secundo
quod adducta cutis digitis conduplicata sequatur
duritiam uero uentris sequetur exstantia plurimum resistens sine
ullo feruore atque pulsu uel dolore sed sola spiratione
difficili et digestionis impedimento paruissimo
item uentositatem sequitur tensio cum rugitu intestinorum quae
facile relaxetur ac rursus colligatur et si palma fuerint partes
pulsatae ut tympani resonum fingant impressae uero recessum
faciant tardum et detracta manu facilius surgendo concaua
repleant loca
inflationem uero quam graeci oedema uocant sequetur
exstantia partium sed facile atque plurimum impressioni cedens
et neque tympani resonum fingens neque feruoris ingerens sensum
item saltus commotio iugis sequetur sicut etiam cor salire
perspicimus cum nimio uel timore uel gaudio afficimur sequitur
etiam sensus tamquam uolantis interius auis omnibus attestante
inani tussicula longa per interualla et thoracis pungente
tensione
sed erit accipienda curatio ex his quae de strictura stomachi
conscripsimus
 de dysenteria  

a difficultate officii passio nomen accepit dysenteria est
autem intestinorum rheumatismus cum ulceratione sed fit
antecedente fluore quem graeci diarrhoean uocant aut cholera
aut tumore uentris et est difficile celer frequentius tamen
tardans passio
sequitur in passione constitutos muculenta uentris egestio atque
e ramentis innexa et humore crasso primo cum naturalis
intestinorum defluit corpulenta soliditas dehinc uaria atque
sanguinolenta et fellosa aut saniosa atque faeculenta aut cum
gelati sanguinis corpusculis quae thrombos appellant et
liuida aut carnosa et membranis plurimae longitudinis innexa
attestante graui foetore cum dolore ulcerum et fastidio et siti
atque interiorum ardore sequentur etiam uigiliae et aliquando
febricula anxietas iactatio hebetudo et aliquibus intestinorum
rugitus et tensio cum uentositate et impedimento urinae
reddendae in quibusdam etiam uomitus et saltus praecordiorum aut
torpor frigidus lingua humecta aut plurimum sicca aut aspera
colore cinereo aut liuido item corporis defluxio et accepti
corruptio cibi feruens cum iugi atque incessabili egerendi
uentris desiderio et in eadem admonitione mordicatio
intestinorum omnium uel podicis aut uicinarum partium fit autem
ulceratio aut in tenuissimis intestinis ut pyloro nestidi
typhlo entero aut in crassioribus ut in colo uel longaone in
omnibus enim eodem tempore fieri uel esse ulcerationem minime
posse accipimus siquidem mors praeueniat aegrotantes
in tenuioribus igitur intestinis factam ulcerationem
apprehendimus ex doloris sensu supra umbilicum constituto siue ex
eodem loco initium sumentem et egestionibus uentris semper
tenuissimis at si in crassioribus intestinis fuerit ulceratio
constituta sensus doloris secundum umbilicum efficitur et
egestiones uentris carnosae apparebunt et frequenter coagulata
magis atque coacta stercora egeruntur cum solus fuerit passione
longao uexatus et magis eius inferiora praeuenit enim atque non
sinit cibi digestionem in stercoris uenire qualitatem aliquando
denique ultimo egestionis tempore ulcerum tactu sanguinatio
fiet ut guttarum distillatio appareat et insignia tenesmi
demonstret quod iuxta sessionis finem quam graeci hedran
appellant longaonis pars ulcerata intelligatur manifestis atque
promptis concurrentibus signis nam delectatione frequenti
aegrotantes afficiuntur uentris egerendi atque ipsa egestio cum
quadam uoluntate et labore nimio efficitur et tensione
clunium et pectinis pubetenus cum sensu tamquam quiddam corporis
solidioris inesse putetur ipsa quoque stercora uel eorum
egestio parua atque leuiter muculenta uideatur et humore
crassiore confecta excluduntur enim primo pinguia dehinc
sanguinolenta cum stercore coagulato nos denique tenesmon
dysenteriae adiungendum probamus siquidem sit ulceratio partis
intestini nisi quis uoluerit ante ulcerationem solum tumorem
appellare tenesmon quod est quidem inconsequens omnium
scribentium dictis quibus tenesmus necessario fuit praeuidendus
 ut solita proteruitate medicamina poto danda alacri
temeritate confingant sed etiam nobilium multi ut diocles
libris quos de passionibus atque causis et curationibus
scripsit lac ordinat cum melle bibendum uentrem prouocans in
fluorem item murrham cum ouis atque uino commixtam cum
necessario stomachum murrha euertere uideatur item utitur
ptisana cum adipe sorbenda item galla cum opio neque
discretionem qualitatum neque temporum memorans usum
praxagoras libro primo curationum statuit uentrem deducendum
peplio et lacte plurimo cum mulso potans et aqua salsa et suco
betae et oleo cum mulso hoc condimento iniciens et oleo et
liquido cerotario cum aqua quibus uenter magis in fluorem
prouocatur item nutrit bis cocto pane qui sit necessario
digestione difficilis cum plurimum torretur item piscibus
saxatilibus et carnibus teneris cum debuerit densioribus magis
ob stringendam solutionem dat aquam bibendam et uinum dulce
quod etiam sanos inflare perspicitur offert farinam cum lacte
coctam quae indigestibilis probatur sic etiam tritici
ptisanam cum cantabro ordinat etiam secundam et tertiam
curationem nullam adiciens discretionem
item erasistratus secundo libro de uentre plurima recte componens
solis utitur constrictiuis cum sint plurimi dysenterici
laxatione indigentes
themison primo libro tardarum passionum plurima recte memorauit
aliqua uero correctione indigentia laxamenti enim causa
atque lapsus faciendi aquae et arnoglossae suco iniectionem
faciendam probat et hoc aptum etiam tumoribus memorat quod ob
constrictionem siccare perspicitur adhibet etiam naribus atque
auribus et angulis oculorum sanguinis detractionem nihil
propositis profuturam et post cibum unctionem quo tempore quies
est adhibenda ob digestionis perficiendae facilitatem dat etiam
uinum asperius cum fluorem uehementescere uiderit atque febrem
et meracum probat offerendum quo tempore ob augmentum passionis
aqua uino infecta conueniat maxime cum meraca potio uexare
neruos approbetur quos graeci cremasteras uocauerunt
 de colicis passionibus  

 concurrit praeterea grauedo sitis fastidium et
incessente passione siue accessionis tempore articulorum frigidus
torpor et liuor attestante sudore et mentis hebetudo cum
pulsus paruitate ac densitate item sequitur singultus et uentris
abstinentia aut cum dolore egestio urinae reddendae
difficultas capitis grauedo intestinorum rugitus scatens quem
graeci borborigmon uocant et augmento passionis uomitus humorum
crassorum quos graeci phlegmata uocant tum felleorum cum
tensione membranae quae uentrem intra cutem circumtegit et
appellata est peritoneos quae perseuerans faciat inflationis
causa resonum tympani cum palma fuerint loca pulsata tum
exstantia cum rugitu plurimo et dimissionis tempore uenti per
podicem egestio cum magno sonitu
ac si tumor fuerit insidens atque roboratus erit exstantia
durior ac pulsuosa attestante feruore cuius circumscriptio
simplex sed inaequalis esse uidebitur quod discernitur a
iecoris ac splenis uel peritonei tumoribus qui in peritoneo sunt
aequales in iecore uero ac liene quadam circumscriptione
finiti est autem passio aliquando continua ut plerosque tamquam
ileicos interficiat aliquando deficiens ut saepe tarditate
perseuerans difficile curabilis fiat
sed eius curatio etiam nunc stricturae conueniens probatur
quapropter si acuta uel celer fuerit passio uel in superpositione
constituta conuenit aegrum iacere loco calido contectis
partibus in passione constitutis lana limpida atque calida
adhibendus etiam fotus olei dulcis calidi et saepe memoratae
uaporationes cucurbitae apponendae leues quas graeci cuphas
appellant item uascula quae ambicas uocant et sunt materia
testea uel uitrea confecta tum requies atque abstinentia cibi
usque ad tertium diem et si causae poposcerint adhibenda
phlebotomia ac si sumpto cibo quisquam dolore fuerit
affectus uel nausea erit uomitus prouocandus sumpta primo aqua
tepida uel aqua et oleo quibus potis immissis digitis accepta
reddantur uexationem enim uomitus sumptorum perseuerans pondus
atque tensio et mordicatio tumentium grauior uexatio iudicatur
adhibenda etiam clysteris iniectio ex olei calidi cyathis
quattuor admixto et consoluto adipe anserino uel gallinaceo uel
ouorum uitellis aut decoctione lini seminis uel hibisci radicis
aut maluae usualis aut foenigraeci suco iniciunt autem aliarum
sectarum principes etiam rutacium aut anethinum aut panacinum uel
ex cumino atque castoreo et bitumine secundum themisonem uero
etiam cum absinthio castorei namque uel bituminis duae
drachmae cyathis olei quattuor miscentur ruta uero et anethum et
absinthium et cuminum linteolo illigata oleo coquentur sed sunt
haec acerrima et propterea tardis passionibus congrua quas
graeci chronias uocant uel uentositate laborantibus et non causa
tumoris dolentibus bitumen autem saepe etiam fastidium ingessit
euerso appetitu quem graeci orexin uocant cibus dandus
conueniens dimissionis tempore atque alternis diebus donec
passio declinet et sorbilis leuis calidus dandus etiam
potus non plurimus ne intestina grauentur etiam ipse calidus
tum post fomenta cataplasma adhibendum ex lini atque foenigraeci
seminibus et polline quod graeci macton appellant aqua mulsa
coctum uel decoctione fici pinguis et hibisci radicis et maluae
usualis uel horum similium cucurbita apponenda adiuncta
scarificatione uel hirudines admouendae omnibus partibus in
tensione constitutis ac deinde uaporatio spongiarum expressarum
in aqua calida et oleo et decoctione foenigraeci et maluae
tunc post unctionem ex iisdem etiam encathismata adhibenda
quidam medici in his qui uento fuerint inflati ex
decoctione stercorum cum aromatibus coctorum uaporationem
adhibendam probauerunt ex quo liquorem etiam oxymelitos
miscuerunt catapiasma conficientes admixtis etiam tunc
aromatibus uel nepeta herba aut pulegio aut hyssopo aut cumino
sed haec in tardis passionibus adiuncta ratione locum sumunt
perseuerante morbo conuenit in accessionis statu aquam bibere
cyathos duos uel tres calido oleo diligenter admixto etenim
incendia leuigat et uentrem mollit et tumorem mitigat quapropter
magis hoc melius mulso probamus siquidem saepe conflammet atque
inflet dantur etiam plurima alia bibenda composita uel
simplicia ut est zenonis diastichadon appellatum colicum
medicamen item cassii ex gingibere confectum quod
diagingibereos appellant et mille praeterea quae concurrenti
tempore lacessendo medeantur praeter tempus uero grauationem
ingerentia aliquos in periculum grauiter mittant aliquos errore
releuationis fallant ob praesentis temporis perditum sensum quod
graeci anaesthesian appellant hebetudine partium suffecta item
simplicia ut decoctio apii uel nardi celtiberici aut
herbae saluiae aut polii aut cumini aegyptii uel rutae aut dauci
magis cretici aut petroselini tribus cyathis aquae calidae
admixto cochleari uel asperso suco polii aut cumini aegyptii aut
petroselini aut cochleari castorei itemque foeniculi sed est
semper horum datio in tumoribus uitanda siquidem sint acria uel
lacessentia uirtute
conuenit praeterea cum totius passionis fuerit status solio
oleo calido pleno aegros dare et firmata declinatione gestationem
adhibere aucta moderatione ciborum tum uinum atque communiter
resumptionem et mediis partibus cerotaria ex oleo sabino uel
cyprino aut sicyonio uel glaucino aut amaracino aut laurino aut
panacino aut rutino aut anethino samsucino uel quod
diatessaron appellatur resina terebinthina cera iri illyrica
hyssopo omnibus aequalibus siue quod diapente uocant pice
nitro alumine sulphure cera sumendae denique picis liquidae
heminae duae et cerae libra quibus solutis atque leuiter
refrigeratis aspergendum nitrum rubrum tritum et alumen scissum
et sulphur uiuum singulae selibrae
cum autem in lenimento tardauerit passio conueniunt ea quae
fortificare ualeant corpus siue recorporatione demutare ut uaria
gestatio et deambulatio uocis exercitium atque perunctio
adhibito monitore siue fricatio cum retentione spiritus et
sphaerae lusus uel cursus et humerorum additus motus item
cibus qui inflare minime possit ex mediae materiae qualitate et
tenue uinum atque lauacrum longa per interualla hinc enim
facile corpora perfrigescunt item rubor faciendus uentris in
partibus atque inter scapulas et clunibus ex dropace uel sole et
flammae paroptesi uel parietibus uel ceromate aut pellibus uel
arena litoris sole ignita item strigilis rasio adhibenda
corporibus et sicca defricatio ex asperis pannis et cucurbita
recorporatiua apponenda item unctio acoporum feruentium
acriorum ut sunt diaeuphorbium aut cachry tum nitri
fricatio et sinapismus et uaporatio feruens ex aqua marina uel
salsa uel supradictarum acriorum uirtutum decoctionibus uel
saccellis sale repletis quibus praestitis uel corpori admotis
erunt aliquando cauteres superponendi et circuminuoluendi item
farina circumclaudendus locus in passione constitutus et
implendus item cauliculis et oleo tum immittendi cauteres
igniti sensim non usque ad loci scarificationem siue ustionis
effectum sed usque ad ruborem faciendum tum malagma quod
appellatur diaspermaton uel polyarchion aut diadaphnidon
diachylon aut diaeuphorbium item aquarum illisio
patientibus locis quam cataclysmon graeci uocauerunt et
iniectio clysteris rutacii aut anethini aut panacini olei uel
extenta uirtute aquae salsae et cum olim futuram superpositionem
uiderimus uomitus ieiunus adhibendus et ex radicibus tum
perseuerante passione etiam ex helleboro radicibus inserto tum
infuso ac deinde conciso iuxta ordinem cycli partium ceterarum
dandum etiam potui medicamen quod graeci theriacen antidotum
uocant uel diagingibereos
peregrinatio quoque adhibenda et longa nauigatio et usus aquarum
naturali uirtute medentium et magis sulphuris ac medicaminis
uirtutem redolentium item maritimarum et primo feruentium tum
frigidarum ac si retentio uentris fuerit ob egestionem
faciendam adhibenda iniectio ex melle atque sale quae si minime
compleuerit effectum etiam ex aloe admixto suco coliculi
agrestis uel usualis uel lapatii ex quibus erunt catapotia
facienda in erui magnitudinem quorum quattuor uel quinque
dabimus transbibenda item marini coliculi offerendi erunt
praeterea praecauenda magis quae passionem ualeant refricare ut
frigus indigestio libido uel quae inflare ualeant cum
sumuntur item frigida plurimo scilicet tempore
ueteres autem et magis erasistrati sectatores uentrem mouere
medicaminibus certauerunt uentrifluis quae cathartica uocant
uel pessulis quos balanismos dixerunt item alii ad acriores
clysteres confugerunt ex initio adhibendos uelut asclepiades

 de lumbricis  

 et aliquibus etiam fluor uentris efficitur sine
lumbricorum exclusione aliquando attestante fastidio et
debilitate et pallore cum tenuitate corporis et nunc tussicula
arida leui ex occasione commota nunc solutione atque defectu
corporis et animae quem lipothymian appellant pueris uero
dormientibus turbatio membrorum efficitur gemitu attestante cum
iactatione et stridore dentium et saepe contra solitum morem
prona positio iacendi tum clamatio sine manifesta ratione
exsiliente cum uocibus aegrotante quibusdam etiam
repentinus casus occurrit ut oppressi obmutescant numquam
similiter affecti item aliquando conductione uel contractu
membrorum rapiuntur et quidam per interualla conticescunt et in
febribus demersione lethargorum simili premuntur item totius
uultus paulatim nimia insinuatione detracto rubore mutantur et
aliquando articulorum frigore cum difficili responsione si
quidem interrogentur manibus elatis iactantur attestante
sudore in pueris uero lumbricorum conuersio siue connexio saepe
occurrit ut etiam tactu sentiatur durities in ea intestini
parte quae fuerit magis in ultima tenuitate tum denique
eorum euersione aegrotantes interficiuntur pulsus uero ut etiam
themison libro nono epistolarum designat est inaequalis ac
plurimum deficiens
excluduntur autem nunc per uentrem nunc per stomachum atque os
uel nares et aliquando sponte connexi in sphaerae similitudinem
plurimi amplexu mutuo uinculati aliquando singulares item
sanguinolenti uel fellosi aut cum stercore per podicem uel humore
felleo uiui aut mortui pleni aut inanes et omnes aut ex
parte albi uel fului alia denique plurima sequentur
aegrotantes quibus designari supra memorata necesse est et nunc
parua nunc plurima pro quantitate animalium ac forma uel
quod nunc plurimum nunc parum noceant locorum differentia
uariante cum nunc ad stomachum ascendunt nunc in intestinis
perseuerant et aegrotantium uires nunc debilitate nunc
fortitudine habituantur et nunc cum febribus nunc sine febre
sed quoniam multa ex accidentibus aliis quoque similia
passionibus inueniuntur ut alienatio mentis furori atque
phrenetidi uocis amputatio lethargo et praefocationi matricis et
apoplexiae et epilepsiae atque apprehensioni sensuum  qui
autem ex lumbricis patiuntur numquam spumas excludunt at uero
praefocatio ex matrice cum ascensu matricis efficitur quem
graeci anadromen uocant et magis in aetatibus perfectis
antecedente matricis aegritudine ex lumbricis uero facta
uocis oppressio magis aetatibus imperfectis ascribitur
antecedente uentris atque intestinorum querela item a
catalepticis discernuntur lumbricis laborantes siquidem illi in
febribus obmutescant maiore atque percussibili pulsu testantes
qui autem a lumbricis id patiuntur etiam sine febribus uocis
amputationem sustinent cum pulsu paruo atque crebro item ab
ileicis discernuntur qui lumbricorum tormento uexantur siquidem
neque uentris officium in his abstineatur uel pallor antecedat
aut contra consuetudinem iaceant proni uel dormiant cum gemitu et
irrationabili exclamatione item a stomachicis
discernuntur cum nullus fuerit tumor in stomachi partibus
inuentus et intestinorum tormenta sustineant a syntecticis uero
discernuntur quod nulla querela tormentorum uel conuersionis aut
doloris in intestinis uel uentre afficiantur quod necessario
lumbricis laborantes sequetur item ab his qui naturaliter uel
ex multitudine cibi per somnum labia conducunt in similitudinem
sorbentium uel sine ulla ratione exclamant aut exsiliunt quod
moderatione accedente atque cibi facta deductione releuentur hi
uero qui lumbricis afficiuntur magis uexentur parcitate
ciborum
haec est similium discretio passionum de exclusione uero
siue egestione lumbricorum ueteres medici praesciam
significationem posuerunt et appellauerunt prognosin in quo
diuersa senserunt nam hippocrates libro prognostico significare
inquit lumbricos interfectionem aegrotantis quoties mortui
fuerint exclusi omnibus in morbis item quidam communiter
mortuos lumbricos aiunt grauia denuntiare siquidem ostendant
inesse corpori corruptionem
diocles libro prognostico euomitos inquit lumbricos nihil alienum
significare nec esse absurdum per inferiora uero excludi quoque
lumbricos non admirandum sed mortuos et inanes esse melius
ac salutare uiuos uero atque plenos et sanguinolentos
perniciosum item libro de egestionibus scripto uiuos uel plenos
ac sanguinolentos febribiles dixit
herophilus uero libro quem ad hippocratis prognosticum
scripsit siue uiuos siue mortuos excludi negat incongruum
apollonius glaucus libris quos de interioribus scripsit
reiectos rotundos lumbricos initio significare indigestionum
frequentiam ultimo uero aegritudinis properare iudicium quod
crisin appellant item uiuos ac plenos et sanguinolentos non
recta portendere
apollonius memphites percunctatiuo siue uniuersali modo
quem graeci catholicon uocant omnia inquit in intestinis
animalia nata in morbis grauia significare et magis si mortua
quam si uiua excludantur
item antiphanes libro quem panopten appellauit melius esse per
inferiora quam per uomitum lumbricos excludere et solos magis
quam cum stercoribus
chrysippus asclepiadis sectator libro tertio de lumbricis solis
in celeribus causis siue periculosis mortuos inquit lumbricos
egestos interfectionem aegro portendere ostendunt enim mortui
maciem uehementem inesse quando magis aegri periclitantur
sic inquit denique hippocratem ferri dicentem suo libro eos
qui in aegritudinis declinatione cum stercoribus egeruntur
nihil graue significare sed neque inquit dioclem hippocrati
contrariam protulisse sententiam dicendo mortuos uel inanes esse
meliores siquidem hic in febribus solutionum hoc dixisse
uideatur hippocrates autem mortem significare sed in febribus
stricturae
nos uero communiter significari aliquam ex lumbricis dicimus
corruptionem quam lientericis irruentem bonum quicquam
portendere iudicamus ut de ipsis scribentes docuimus in
omnibus uero ceteris noxiam item sanguinolentorum exclusio
etiam debilitatem significat albi etenim ex nondum mutata aut
corrupta materia nutriuntur sanguinolenti uero uellendo ex ipso
sanguine nutriuntur item in augmento accessionis febrium exclusi
turborem altiorum partium ostendunt et magis si fuerint
sanguinolenti in declinatione uero laxamentum sicut cetera
hoc est stercorum uel urinae uel quorumlibet officiorum egestio
etenim laxatis corporibus reddi uidentur quippe cum quorum
adiectio grauet eorum detractio necessario releuet
haec est lumbricorum significatio sed ob curationem in his
quos ascaridas uocauimus si tumor in longaone fuerit
constitutus oportet iniectionem olei adhibere quae cum fuerit
reddita erit infusio aut decoctio centaureae uel absinthii
inicienda ac si ramenta fuerint exclusa sanguinolenti coloris
decoctio mali punici corticis uel gallae conuenit iniectioni aut
si perseuerauerit chartae exustae et auri pigmenti quod graeci
arsenicon uocant aequali pondere quod sit in quantitate
drachmarum sex cum suco arnoglossae ac si putredo apparuerit
quam graeci menomen appellant erit aqua salsa inicienda atque
congrua medicamina sicut nuper docuimus ex his enim et animalia
interficiuntur et alia pronasci prohibentur et ulcera
cicatricantur

ac si rotundi fuerint lumbrici qui nunc stricturae
accidunt nunc solutioni nunc ulceribus intestinorum et nunc in
celeribus passionibus nunc in tardis quas chronias uocant
nunc non ex supradictis sed sua in corpore alienitate
nascentes ex corruptione ciborum effecta oportebit curationem
pro supradicta mutari differentia et si ipsa animalia
corrumpenda uiderimus erunt medicamina adhibenda aut tamquam
aliena atque indigentia detractione auferantur ac si passionibus
fuerint appendicia quae saepe generandorum animalium fuerunt
causae erunt congrua iisdem passionibus adhibenda his enim
conuictis etiam animalia interficiuntur
quapropter si strictura fuerit in corpore fomentatio competens
est adhibenda atque cataplasma laxatiuum et si ratio coegerit
phlebotomia quae singula suis temporibus aptanda probamus tum
cucurbita adiuncta scarificatione medianis partibus admouenda
his enim laxatis sine ulla medicaminum uirtute cito atque
facile animalia decidunt oleo poto aut aqua calida et oleo uel
decoctione myxarum aut glycyrrhizae cuius libra infusa in aquae
heminas sex usque ad tertiam partem erit decoquenda et his
praeterea cibi tempore dari potest sorbile quicquam ut illud
quod graeci appellant elaeoptisanon ex his enim et tumentia
relaxantur et animalia quae inesse uidentur lapsu quodam ac
desertione tumentium dimissa fundentur
at si solutio fuerit in corpore erunt constringentia adhibenda
et exercitatius cataplasma sed ex lupini pollinibus confectum
et aceto cum melle tribus uel quattuor cyathis aquae commixtis
cum ceruini cornu serragine aspersa quam graeci rhinen uocant
in cochlearis pleni quantitatem si tarda fuerit passio quam
graeci chronian uocant quoniam indiget recorporatione atque
lacessentium medicaminum uirtute sed in lenimento constituta
erit uaria coniectura facienda quo animalia excludantur
quapropter adhibenda medicamina uentriflua et harum
partium fomentatio ex oleo ueteri et apponenda unctio fellis
taurini aegrotantis umbilico uel lanae ex ipso tinctae particula
tum cataplasma ex polline lupini consperso ex decoctione
absinthii aut santonici admiscendus denique etiam sucus earundem
herbarum
si uero uehementius oportuerit animalia alia sauciare conuenit
etiam tamquam acriores cibos et propterea aptos uelut in
drimyphagia dare cepam allium quae nunc incocta nunc
mediocriter cocta quo minime eorum uirtus pereat erunt
offerenda nunc enim urgente lumbricorum exclusione his uti
cogimur rebus facit item sinapi exsucatum uel adiuncto pani
comestum item nasturtium cum aceto contritum siue ut graeci
uocant cardamum immisso atque infuso pani item laser aceto
solutum siue sinapi quo comedenda tinguantur uel ouo sorbili
admixtus iste liquor detur in erui modum item absinthium cum
uino poto datum
at si ulceratio fuerit intestinorum congrua probamus adhibenda
pro ulcerum differentia ac si febres non fuerint neque alia
quaelibet passio lumbricis confuerit nihil oportet conicere sed
ex medicaminum uarietate eorum interfectionem atque detractionem
efficere sunt enim bestiolae quae graeci theridia uocauerunt
sed producenda atque extendenda erit magnitudo curationis
pro accidentium modo et quoniam aliquando sunt in uentre
constitutae quod probatur ex aegrotantium querelis cum locorum
sensus tanguntur aliquando in intestinis et necessario quae
in uentre sunt celerius afficit medicaminum cibus ac potus in
intestinis uero quae per clysterem fuerint iniecta nam et ex
uentre ad intestina haec saepe animalia et ex intestinis ad
uentrem refugiunt erit sanabilius ergo ut ubi apprehenderimus
esse copiam lumbricorum usum primo adhibeamus congrui cibi ac
potus similiter epithematum usum seruantes et cataplasmatum
deinde clysterem oportet igitur potum dari absinthii
pontici decoctionem siue marini aut santonici usque ad modum duum
cyathorum uel trium et nunc nulla alia admixta materia nunc
oleo adiuncto uel decoctione lupini aut myxarum cum cornu ceruini
serragine et laser aqua solutum uel aceto et admixto sinapi aut
ouo sorbili transuoratum item alica in qua fuerit infusa aloe
siue ipsa transuorata necnon etiam trochiscus dandus qui
appellatur picros uel illa hiera quae dialoes appellatur
quorum compositiones responsionum libris de medicaminibus
scribentes tradidimus item cardamum quod nasturtium
uocamus torridum ac tritum cum aqua uel mulso aut cum melle in
electario datum item lupini sicci decorticati atque transuorati
cum melle quindecim numero uel uiginti quod si minime quisquam
transuorare ualuerit eorum pollinem conspersum atque tritum
quantum tres digiti capere potuerint aquae bibendum admiscemus
siue mulso aut decoctione myxarum aut in electario admixto
melle dabimus item gentianae sucum in cochlearii modum cum mulso
conuenit dare atque horum similibus uti uirtutibus item
absinthium cum uino et castoreum cum mulso in paruis uero
pueris quo latere possint nasturtium frixum siue tritum cum
melle atque lacte dabitur potui uel commixtum pani his
igitur rebus erunt cibi ponendi pultibus enim atque sorbilibus
conuenit absinthium concoquere uel similes herbas hoc etiam si
sicco fico atque pingui uel palmulis quas patetos appellant
quae concisae atque immissae et cibo datae mederi ualebunt
faciunt praeterea mora cibo data quae uulgo celsa latini
uocauerunt graeci uero sycamina item ex amygdalis amaris
sorbilia confecta quae graeci trophemata uocauerunt et
communiter cuncta quae uentrem deducere ualent hinc denique
etiam pinnae aridae uel ustae atque tritae potui
sufficientem modum miscuerunt conuenit etiam urtica siue sola
siue cum aliqua decoctione confecta nam ob celebrandam
curationem uehementer utilia probamus catapotia ex squilla atque
chamelaea confecta sumpta igitur squilla erit acriori aceto
concoquenda ne fluida fiat tum terenda diligenter ac deinde
chamelaea contusa atque creta admiscenda squillae quantum res
patiuntur ut ad emplastri ueniat qualitatem tum facienda
catapotia in fabae magnitudinem et pro uiribus aegrotantis danda
ut fortibus octo uel nouem imbecillis sex uel septem pueris
uero tria uel quattuor ex aqua calida potest etiam ipsius
chamelaeae concisae atque contritae cum mulso quippiam dari
transbibendum uel cum lenticulae paruo modo sorbendum sed pueris
obolus unus maioribus uero oboli duo sunt dandi item fortibus
tres perfecta tamen potio drachmae unius continet modum utendum
praeterea epithemate circa medias partes ex lupini pollinibus
aut melanthio et decoctione absinthii aut bulbo liliorum aut
cerotario cedriae admixtis lupinis tritis aut absinthio aut
agrestis peponis interiora quae graeci colocyntida uocant cum
melle atque lupinis aut centaureae uel aloes partibus duabus et
diagridii parte una cum melle et felle taurino erunt
praeterea omnia quae potui ordinauimus danda etiam per
clysterem inicienda et magis adiuncto uel admixto oleo plurimo
calido et sucis praescriptis quo plurima mordicatione intestina
afficiantur
ac si lati fuerint lumbrici erit adhibendus uomitus ex oleo non
ex radicibus et alia die clystere utendum admixta nitri parte
uel salis danda etiam aqua salsa potui aut glycyrrhizae radicis
decoctio aut similiter incocta glycyrrhizae alii uero tres
drachmas glycyrrhizae cum nitro probauerunt alii diagridii
obolos tres cum polypodii herbae drachmis duabus alii ex pinnis
medicamen confectum sed erit semper tentandum ubi res
patiuntur ut his utamur medicaminibus quae minime stomachum
afficiant tum cum sensum acceperint aegrotantes animalium
carendorum ut interpellatione uentris admoneantur subicienda
erit aqua calida quo et loca relaxentur et animalia procedant
ne frigore percussa fugiant erit praeterea curandum ne
frequenter haec animalia renascantur ut curatione regulari
corpora fortificemus adhibito praeceptore adhibita etiam
recorporatione cyclica quae fit uomitu radicum et drimyphagia et
dropace et sinapismo et paroptesi et horum similibus uirtute
rebus
 de mollibus siue subactis quos graeci malthacos uocant  

molles siue subactos graeci malthacos uocauerunt quos
quidem esse nullus facile uirorum credit non enim hoc humanos ex
natura uenit in mores sed pulso pudore libido etiam indebitas
partes obscoenis usibus subiugauit cum nullus cupiditati modus
nulla satietatis spes est singulis spartae non sufficiunt
suae etiamsi nostri corporis loca diuina prouidentia certis
destinauit officiis tum denique utentes ueste atque gressu et
aliis femininis rebus quae sunt a passionibus corporis aliena
sed potius corruptae mentis uitia nam saepe timentes uel
quod est difficile uerentes quosdam quibus forte deferuntur
repente mutati paruo tempore uirilitatis quaerunt indicia
demonstrare cuius quia modum nesciunt rursum nimietate sublati
plus quoque quam uirtuti conuenit faciunt et maioribus se
peccatis inuoluunt constat itaque etiam hoc nostro iudicio hos
uera sentire est enim ut soranus ait malignae ac foedissimae
mentis passio nam sicut feminae tribades appellatae quod
utramque uenerem exerceant mulieribus magis quam uiris misceri
festinant et easdem inuidentia paene uirili sectantur et cum
passione fuerint desertae seu temporaliter releuatae ea quaerunt
aliis obicere quae pati noscuntur iuuamini humilitatis
duplici sexu confectae uelut frequenter ebrietate corruptae in
nouas libidinis formas erumpentes consuetudine turpi nutritae
sui sexus iniuriis gaudent sic illi comparatione talium animi
passione iactari noscuntur nam neque ulla curatio corporis
depellendae passionis causa recte putatur adhibenda sed potius
animus coercendus qui tanta peccatorum labe uexatur nemo enim
pruriens corpus feminando correxit uel uirilis ueretri tactu
mitigauit sed communiter querelam siue dolorem alia ex materia
tolerauit denique etiam a clodio historia curationis data
ascaridarum esse perspicitur quos de lumbricis scribentes
uermiculos esse docuimus longaonis in partibus natos parmenides
libris quos de natura scripsit euentu inquit conceptionis
molles aliquando seu subactos homines generari cuius quia
graecum est epigramma et hoc uersibus intimabo latinos enim ut
potui simili modo composui ne linguarum ratio misceretur
femina uirque simul ueneris cum germina miscent
unius in formam diuerso ex sanguine uirtus
temperiem seruans bene condita corpora
nam si uirtutes permixto semine pugnent
nec faciant unam uirtutem in corpore dirae
nascentem gemino uexabunt semine sexum
uult enim seminum praeter materias esse uirtutes quae si se ita
miscuerint ut eiusdem corporis faciant unam congruam sexui
generent uoluntatem si autem permixto semine corporeo uirtutes
separatae permanserint utriusque ueneris natos appetentia
sequatur multi praeterea sectarum principes genuinam dicunt esse
passionem et propterea in posteros uenire cum semine non quidem
naturam criminantes quae suae puritatis metas aliis ex
animalibus docet nam sunt eius specula a sapientibus
nuncupata sed humanum genus quod ita semel recepta tenuerit
uitia ut nulla possit instauratione purgari nec ullum nouitati
liquerit locum sitque grauior mentis culpa ut cum plurimae
genuinae seu aduenticiae passiones corporibus infractae
consenescant ut podagra epilepsia furor et propterea aetate
uergente mitiores procul dubio fiant  omnia etenim uexantia
ualidos effectus dabunt firmitate opposita subiacentium
materiarum quae cum in senibus deficit passio quoque minuitur
ut fortitudo  sola tamen supradicta quae subactos seu
molles efficit uiros senescenti corpore grauius inualescat et
infanda magis libidine moueat non quidem sine ratione in
aliis enim aetatibus adhuc ualido corpore et naturalia ueneris
officia celebrante gemina luxuriae libido diuiditur animorum
nunc faciendo nunc patiendo iactata in his uero qui senectute
defecti uirili ueneris officio caruerint omnis animi libido in
contrariam ducitur appetentiam et propterea femininam ualidius
uenerem poscit hinc denique coniciunt plurimi etiam pueros hac
passione iactari similiter enim senibus uirili indigent officio
quod in ipsis nondum est illos deseruit
 liber quintus  

 cui haec insunt  

de ischiadicis et psoeadicis

de articulari passione quam graeci arthritin uocant de podagra

de renali quam graeci nephritin uocant

de tardis uesicae passionibus

de diabete

de seminis lapsu quem graeci gonorrhoean uocant

de somno uenerio quem onirogmon uocant

de debilitate seminalium uiarum

de priapismo

de uomicis siue internis collectionibus quas graeci empyemata
uocant

de polysarcia

 de ischiadicis et psoeadicis  

a partibus quae dolore uexantur hae passiones nomina
sumpserunt nam uertebrorum ossa quorum summitas iliorum
initio terminatur graeci ischia uocauerunt item musculos
clunium sub spinae finem ex interioribus atque exterioribus
adhaerentes psoeas uocauerunt
generantur istae passiones nunc ex manifestis nunc ex occultis
causis ut est perfrictio profunda uel terrena cubatio aut casus
repentinus uel percussus aut iugis atque immodicus usus uenerius
aut quilibet longissimi temporis morbus item uehemens
abductio uel raptus in exercitio factus aut longissimi temporis
haemorrhoidarum fluor retentus uel insueta humi fossio aut
cuiusdam ponderis leuandi ex inferioribus conatio
fit praeterea in omnibus aetatibus sed frequentius in mediis
sequitur ischiadicos dolor uertebrorum quam passionem multi
duplicem ischiada uocauerunt attestante grauedine et difficili
motu contra solitum morem et quibusdam cum leui torpore ac
formicatione quibusdam cum uehementi atque pungenti et feruido
dolore et ad sensum patientis tamquam serpentis conuoluti
motus aliquando etiam cum febribus ut neque in lecto suam
conuentionem ferre ualeant aegrotantes et primo in uertebro
dehinc partis spinae penetrans loca et usque ad mediam natem ac
superius ad inguen uel ad ancalen perueniens atque suram dehinc
etiam talum et pedis summitatem
tum cum passio tardauerit cessante nutrimento cruris totius
tenuitas fiet quam graeci atrophian uocant incipiens a clunibus
siue ab inferioribus locis attestante debilitate et saepe
conductis partibus breuitate cruris aut ultra naturam longitudine
passionis distentione suffecta ut in paralysin ueniat aut
ipsius uertebri duratae partes exstantiores fiant
constringitur praeterea saepe ac retinetur uentris officium
aut cum plurimo dolore perficitur ob tensionem atque spiritus
retenti percussum et in itineris gressu quibus forte
permittitur ut initia motus impediuntur feruore partium
attestante ac si perseuerans fuerit motus facilior fiet tum
rursus subsidunt uel intenti resistunt repente tamquam fuerant
necdum gressu tentato tum magis uehementem dolorem sentiunt et
ambulant quidam capitibus digitorum gradientes alii extenti
quidem sed sinuatis clunibus ut neque se pronos inclinare
ualeant alii contracti atque conducti qui peius omnibus habere
noscuntur siquidem passio apprehenderit etiam spinae musculos
et propterea duritia quadam haec inuasisse uideatur loca
patitur autem principaliter membrana quae ossa circumtegit quam
graeci periosteon uocant item musculorum capita uel summitates
denique augmento passionis intercreatus humor et frequenti
dolore corruptus in saniem transiens partes aliquas
collectionibus afficit
sed quoniam plurima supradictorum sequentur etiam eas quae
matricis uexatione afficiuntur et magis cum eius fuerit
inclinatio facta quam parenclisin uocant facienda est discretio
passionum et primo quod matrice patiente in eadem potius
causae inueniantur atque ex ipsa initium sumant psoeadici uero
clunium dolore afficiuntur et tardo motu ut se retinente dolore
nec inclinare ualeant ac difficilius et dolentius subrigant
plurimis igitur dolor cito conquiescit aliquibus uero
perseuerat partes durescunt atque conducuntur his denique usque
ad perniciem unicus sequetur gressus si itaque exteriores
musculi fuerint in passione constituti etiam tactu tentati
dolescunt interiores autem ex interioribus dolorem accipiunt
tamquam in nephriticis contingit quos propterea denique
similes discernimus siquidem alia multa eisdem propria
concurrant quae de ipsis scribentes memorabimus psoeadicis
autem atque ischiadicis quorum nunc curationem scribimus dolor
efficitur nunc iugis nunc deficiens ordinatus aut inordinatus
ac longis uel paruis interuallis recurrens ac puris et limpidis
lenimentorum uariatus spatiis aut mediocres reliquias seruans
utilem inquit hippocrates ischiadicis dysenteriam habet enim
imitationis quiddam recorporationis faciundae quamquam plurima
uexatione corpus afficere uideatur item haemorrhoidas uel
uarices ut alii dicunt laxamenti causa sunt autem
difficiles curatione magis qui plurimo tempore fuerint passione
uexati et multis atque uariis accidentibus signis affecti
in ordine itaque curationis haec erunt intuenda ut cum recens
fuerit passio uel ueterata sed in superpositionis tempore
constituta iacere faciamus aegrotantem mollioribus stramentis
calido in loco adhibita abstinentia et requie usque ad primam
diatriton tunc lanis mollibus ac limpidis oleo calido dulci
praetinctis dolentia loca contegenda adhibenda etiam fomentatio
iugis ex oleo dulci calido item uaporationum commutatio sicut
in multis docuimus scribentes et phlebotomia tempore consueto
atque ex brachio dolenti parti e contrario uel plurimum dolenti
comparatione alterius ac si aequalis in utraque fuerit parte
dolor ex eo in quo fuerit facilior uena erit detractio
facienda si neque hoc occurrerit ex sinistro brachio adiutorium
adhibendum siquidem minus officiis domini necessaria pars esse
uideatur nisi forte sinistri hoc est scaei fuerint
aegrotantes
tum tertia die adhibenda perunctio ex oleo dulci atque calido
dehinc ora lauanda cibus dandus nutribilis calidus tener
tamquam stricturae conueniens et potui aqua calida usque ad
declinationis tempus seruanda etiam cibi alterna dierum oblatio
tunc cessante dolore resumptio adhibenda perseuerante uero
alius diatriti tempore adhibenda iniectio ex decoctione
foenigraeci seminis aut lini aut hibisci quam graeci althaean
uocant quo pariter fota atque uaporata interiora laxamento
consentiant admiscendum denique oleum calidum item sucus alicae
uel ptisanae uel oleum solum aut admixto adipe anserino uel
gallinaceo iniciendum uel his quicquam simile consolutum ac si
uenter fuerit abstentus erit mulsum iniciendum tentanda denique
et properanda sequentibus diebus facilitas uentris quo
conuenit si hoc minime perficere ualuerimus etiam linozostin
herbam nunc solam cibo dare nunc adiuncta malua item agrestem
coliculum sed fugienda praedicimus quaecumque fuerint
uehementiora quantum quidem res admittunt ut diagridium
helleborum nigrum chamelaeae semen quod graeci coccum cnidium
uocant agaricum agrestem peponem quem colocyntida dicunt
singularia uel coniuncta item hieran quam diascammonias
appellant ne plurima uexatio pro parua commoditate sequatur
nam post fomenta conuenit cataplasmata adhibere quorum
confectiones atque species saepe conscripsimus ac si permanserit
dolor adhibenda scarificatio hirudines etiam adhibendae quas
graeci bdellas appellant hoc quidem secundo uel tertio
faciendum si causae poposcerint tunc uaporatio spongiarum ex
aqua calida uel aliqua decoctione laxatiua uirtute mitigantium
materiarum adhibenda quarum iam saepe species memorauimus ex
ipsis quoque encathismata facienda item cerotaria dolentibus
apponenda partibus ex oleo pingui uel cyprino aut sicyonio uel ex
radice hibisci confecto aut irino aut malabatrino singularibus
atque commixtis ac si duritia emerserit admiscendum adipem aut
medullam ceruinam uel bubulam aut melilotum aut hibisci radicem
percoctam mulsa ac diligenter contritam aut decoctionem eiusdem
hibisci uel foenigraeci et lini seminis triti in mellis
crassitudinem confecti ac si difficile passionem declinare
uiderimus erit embasis adhibenda ex oleo et aqua calidis tum
cum fuerit plurimum minutus dolor uarius offerendus est cibus ex
mediae qualitatis materia adhibendum etiam lauacrum dehinc
lene uinum tunc malagmata partibus in passione constitutis ut
diachylon uel mnaseum aut dioxeleum uel nileos item
unctiones quae mitiganter emolliant et neque perfrigescere
partes permittant cerotaria quoque limpida aut diasamsucum
acopum aut irinum oleum aut samsucinum
ac si passio fuerit tarditate inueterata et plurimo tempore
perseuerans et in lenimento constituta si non limpidum uiderimus
lenimentum erit pro modo permanentis doloris curationis
facienda moderatio tunc enim conuenit motus quidem sed fertorio
lecto dehinc cathedra uel sella  tamquam apollophanion
aut diaeuphorbium utile plerique ueteres huic passioni etiam
macerinum emplastrum memorant item hicesion usque ad quinque
dies imposita linquentes laudauerunt conuenit recorporationi
etiam salis igniti uaporatio oportet autem saccellum lineum
implere sale torrido et apponere patientibus partibus tunc
superaspergere aquam salsam calidam et superimponere cauteres
latos aut ex igne repletum uas congruae latitudinis sic
enim calefacto saccello instillans humor et cum feruore acerrimo
decedens atque meatus singulos inuadens quos graeci poros
appellant lacessendo demutant recorporatiua sine dubio
uirtute facit enim tamquam de sinapismo partium ruborem quem
graeci phoenigmon appellant prodest denique etiam ex oleo rubor
effectus hoc genere farina conspersa atque manibus exercitata
quo facilior fiat erunt partes in passione constitutae
circulatim ambiendae cuius spatium siue medium oleo replendum
tunc cauteres longi atque igniti immittendi qui quidem cutem
tangere minime debent hoc faciendum alterna uice donec oleum
calefactum feruorem corpori tradat iubendum praeterea
aegrotanti ut se immobilem praebeat cum oleum summo feruore
caluerit ne se mutando adurat tentandum denique etiam cauteres
sine olei motu submittere atque leuare supposita spongia statim
ne distillatione cauteris uicinae partes adurantur tum cum
mediocrem senserit aeger ustionem ei uas erit supponendum uel
adiungendum ut se repente inclinando unam faciat olei
refusionem ne uicinantia usta pustulentur

alii caccabuli uel uasis fictilis fundum perforantes labia
uel ora pertusurae patientibus locis affixerunt supradicto more
farina conspersa circumdantes sic oleo caccabulum impleuerunt
cetera supradicto ordine gerentes alii usque ad ustionem
uaporibus igneis usi sunt alii diuersis generibus pustulationem
locorum faciendam probauerunt uel extemplo escharas patientibus
ingesserunt partibus aliquando solo sinapi cataplasmantes quo
superficies cutis pustulescant item sinapi admiscentes glebae
calcis aequis ponderibus et sulphuris partem atque simul
conterentes paruo oleo et aqua admixta linteolo illita
prostrato alio linteolo tenui eidem parti quam curamus
superimponemus illitum quo sensim atque per triplicem materiam
transiens uis medicaminis pustulationem faciat loci item non
aliter etiam ex cinere salicis haec facere poterimus eius enim
corticem inurentes atque ex eius cinere puluisculum facientes in
umbra siccari sinimus tunc locis praeulceratis apponimus
superdistillantes liquefactam calcem quam uulgo colatam uocant
sed paulatim cum enim fuerint humectati puluisculi cutis
superficiem pustulabunt quod si quisquam plurimum
perseuerauerit etiam altiora inusta putrescunt et ut graeci
appellant escharam faciunt

alii denique ex radice herbae quam struthium uocant loca
ulcerari praecipiunt usta etenim radix concepta flamma cuti
apposita pustulationem necessario facit sed alii hanc ustionem
tamquam imbecillem reprobantes cauteribus aiunt faciendam quos
quidem primo tepidos probant apponendos donec cutis pustuletur
tunc igneos sed his omnibus interiecto spatio trium digitorum
loca dicunt inurenda et esse cauteres semper aduncos in modum
gamma litterae sed alii hanc appositionem metuentes anchistris
ex utraque parte cutem praetendunt et inter ea cauteres
imponunt ne ulla ustione nerui tangantur alii ligneos
fungos inferius ac superius angustos formantes patientibus
apponunt locis quos summitate accensos sinunt concremari donec
cinerescant atque sponte decidant est enim haec ustio leni
penetratione moderata
item alii linteolum aqua tingentes partibus resimplicatum
apponunt tunc tabulam tiliarem apponentes struthium herbam
concidunt in breues particulas ac deinde ferramento igneo
singulas partes oleo tingentes accensas imponunt tabulae scilicet
tiliari hoc secundo uel tertio facientes per interualla donec
materia carbonescat atque pustulas cutis efficiat
item alii ex quibus sunt demetrii sectatores eius partis
quae patitur manum inter pollicem et demonstratiuum digitum
quem graeci lichanon siue dicticon iuxta inferiorem articulum
inuolutis inurunt cauteribus quos quidem nunc nudae cuti
apponunt nunc praemisso lintholo oleo tinctos modum autem
ustionis constituunt cum in alia manu hoc est quae sit
contraria parti patienti sudor emergens apparuerit tum post
supradictas ustiones imperant ulcera reseruata in saniem
prouocari alii denique statim lana sucida eadem contexerunt
loca alii marrubii coma contrita cum sale uel oliua nigra
aut sesamo infuso siue nucibus tum tertia die lenticula multa
atque mulso decocta donec ulceris cadat eschara tunc oenomeli
aiunt imponendum uel ea quae ualeant lacessendo puris exitum
prouocare item florem aeris cum nigro helleboro apponunt et
quidem aliqui releuantur interuenientis recorporationis causa
sed quoniam istiusmodi ustionibus plurima uexatio coniuncta est
erit melius aliis adiutoriis mederi
ausi sunt praeterea quidam etiam uenerem adhibere in his qui non
ex usu uenerio ischiadici facti uidentur quo magis uexata
neruositas geminet causam
item alii cantilenas adhibendas probauerunt ut etiam
philistionis frater idem memorat libro xxii de adiutoriis
scribens quendam fistulatorem loca dolentia decantasse quae cum
saltum sumerent palpitando discusso dolore mitescerent alii
denique hoc adiutorii genus pythagoram memorant inuenisse sed
sorani iudicio uidentur hi mentis uanitate iactari qui modulis
et cantilena passionis robur excludi posse crediderunt
item plurimi ex talo atque ancala eiusdem partis quae fuerit
passione possessa uenam diuidentes sanguinem detraxerunt sed
magis partes impletae grauantur cum repente euacuata loca in
semet materiae fluxum inuitant
nobilium uero principum hippocrates libro quo de locis
conscripsit cucurbitam iubet sine scarificatione apponi utitur
etiam feruentibus medicaminibus potis quae si essent uere
congrua passioni minime tamen ad excludendam uetustatem ualere
crederentur diocles libro quo de passionibus atque causis et
curationibus scripsit item secundo libro de curationibus regulam
dixit siccam et frigidam et nutribilem aegris conuenire cum
humida atque calida prodesse huic passioni demonstrauerimus
utitur etiam urinalibus medicamentis quae diuretica
appellauit et probat conditum bibendum quod plerique latini
mulsum uocant utitur etiam cibo e uisceribus asinorum et
clysteribus sanguinem prouocantibus et uino nunc albo nunc
nigro neque ordinis neque temporum neque congruae qualitatis
memor
item themison secundo libro tardarum passionum in quibusdam
peccare perspicitur phlebotomans talum uel ancalen atque lanis
sucidis cum oleo et aceto et sale statim patientia contegens
loca articulos astringens et intestina per clysterem exulcerans
et os ipsum quod ischion graeci uocant ante haec omnia et
equitare imperat aegrotantes quo magis ob uehementiam motus
partium faciat uexationem item alternis sinapizat diebus quod
est immoderatum et in omnibus ulcerationem cutis existimat
faciendam qua plurima congrua prohibentur adiutoria adhiberi
cum partes ulceratae apposita tolerare non possint
thessalus uero uaporationem faciendam improbe recusauit est enim
recorporatiuae uirtutis neque initio recte constrictiua probat
adhibenda etenim ischiadica passio uehementi atque difficili
strictura confecta perspicitur
 de articulorum passione quam graeci arthritin uocant et de
pedum dolore quem podagram appellant  

utraque passio a parte corporis quae patitur nomen accepit
altera communiter ab articulis omnibus altera specialiter a
pedibus sed podagram graeci etiam ab impedimento uel retentione
pedum aiunt nominatam uel a ferali dolore siquidem omne quod
immite fuerit abusiue agreste uocamus
earum denique passionum discretio promptissima atque manifesta
esse perspicitur nam podagra pedum tantummodo dolor est
arthritis uero etiam cunctorum articulorum siue multorum et
aliquando a pedibus sumens dolor exordium ceteros articulos
implicauit aliquando in aliis incipiens pedes inuasit nam
quidam medici arthriticam passionem genus uocant podagricam uero
speciem etenim podagra etiam arthritis recte nuncupatur
siquidem sit in articulis dolor quamquam in pedibus constitutus
arthritis uero non ilico podagra dici potest siquidem genua uel
manus tenens gonagra aut chiragra dicatur uel tenontagra si
maiores tenuerit neruos sed de his nominibus quae locorum causa
discreta uidentur unius tamen esse uirtutis intelligantur in
curationibus certandum non est
sunt enim harum passionum antecedentes causae uariae ut
uinolentia frigus profundum cruditatio libido ueneria labor
immodicus uel repentina desertio solitae exercitationis infantiae
tempore aut rursum non ex infantia sed secunda et sera aetate
effecta cum mollibus neruis atque insuetis fuerit illata
quassatio item percussio antecedens ex palaestrae forti
exercitio
frequentat autem in uiris magis atque mediis aetatibus difficile
uero in mulieribus atque in eunuchis et pueris et iuuenibus
fieri inuenitur uidetur praeterea plurimis antiquis medicis
etiam genuino cursu in posteros migrare cum semine et propterea
succedentes inuadere de qua re principaliter responsionum
docuimus libris item per aliquas probatur frequentare
regiones ut cariam et alexandriam et aegypti uiciniam
necnon temporibus certis nasci item magis asperari uidetur ut
primo uerno secundo autumno tertio hieme aestate uero
difficile
sequitur autem passione articulari tentatos torpor atque
formicatio eorum articulorum qui tanguntur et difficilis flexio
atque rursum extentio item grauedo et uacandi dulcedo et ad
paruum motum uehemens labor atque dormientibus sensus quidam
resonantium articulorum et cum de somno surrexerint ueluti
saltu earundem partium afficiuntur tum horror uel rigor
atque tremor partium sine ulla manifesta ratione sequentur
dehinc cum passio se extollere coeperit in podagricis dolor
alterius pedis aut utriusque cum punctionibus nascetur incipiens
a uestigio aut plantae cauitate uel saepius a maiore digito
attestante torpore et grauedine et difficili motu cum horrore
rigido atque inaequali per membra et aliquando plurimo feruore
aliquando frigore ut alii refrigerantia alii calida desiderent
aegrotantes et propterea quidam alteram calidam alteram
frigidam podagram putauerunt nuncupandam item initio ut saepe
contingit similis color patientium atque sanarum uidetur
partium attestante aequalitate nullo emergente tumore dehinc
inflatio partium fiet cum rubore quapropter releuatio
altiorum saepe sequetur tum peiorante passione arthritica
sufficitur passio cum in unum omnium cogitur articulorum
consensus et facile ex articulo in articulum uenit dolor nec
desinens priusquam cunctos inuaserit nodos saepe denique
prioris articuli dolore declinante secundus inuaditur atque
eodem similiter mitescente tertius sumit exordium consentiente
etiam uesica atque spinae maioribus neruis quos tenontas
appellant et in stomacho etiam nausea uel uomitu iactantur
aegrotantes tunc articuli tumentes inflantur ac deinde durescunt
et solidati saxeam faciunt qualitatem tum etiam nigriores
efficiuntur atque contorti ut in obliquas partes digiti
uertantur aut reflexi supinentur aut uicinis affixi incumbant et
aliquando humore purulento uel mucilento collecto aut uiscoso
generent poros quos nos transitus dicere poterimus dehinc etiam
lapides sufficiantur qui quidem articulos soluant et cutem
distendant atque erumpentes promineant et chirurgia detrahantur
aut exsilientes cyathisco ferramento tollantur quod nos
scalpreolum dicere poterimus et rursum renascantur tum crura
dolentium partium cessante nutrimento tenuata languescunt et
arida efficiuntur erunt praeterea aegrotantes paruis ex causis
mobiles atque iracundi siquidem motum uel actum non sine querela
accipiant
principaliter autem haec passio constituitur in neruis uel
eorum colligationibus tum cetera morbo consentiunt atque
contiguos uel superpositos lacertos et maiores neruos pati
demonstrant est praeterea passio non facilis curatione et
aliquando magnitudine insanabilis non ut plerique putant
naturae causae autem difficillimae curationis uel ut saepe
contingit impossibilis manifestae atque plurimae reperiuntur
est enim passio in neruis constituta qui sint natura densissimi
et inter articulorum nodos constituti quorum angustia
comprimuntur et ad omnem motum asperantur magis in pedibus hi
enim plurimas colligationes nodorum naturaliter habent et totum
corpus sustinendo laborant praeterea haec passio initio
paruitatis causa negligitur et contempta conualescit quippe cum
a multis minime credatur emergere alii denique digiti luxati
aliqui pedis uersionem aliqui cuiusdam rei calcatae uel offensae
duritiam aut feruorem queruntur tum necessitate coacti augmenti
temporibus in confessionem ueniunt aegrotantes ob hoc igitur
passio perseuerare atque corpora possidere meditatur non autem
minus etiam longorum lenimentorum causa quibus recessisse
putatur cum sanos aegrotantes fingendo promittit adiuuante
etiam intemperantia qua cum saepe concipi passio perspicitur
manere posse non dubitatur

 quod dicam diatrito si uenter officium non
agnouerit clyster adhibendus simplex atque ita totius passionis
statu accepto ut inflata uel tumentia loca uideantur
scarificatio adhibenda et ubi permiserint partes cucurbita
figenda uel hirudines admouendae est autem omnium leuior praeter
cucurbitam scarificatio siquidem nulla quassatio partium fiet
quae necessario cucurbitae coniuncta est item hirudinum morsibus
consensus adiungitur et propterea ut supra dictum est simplex
scarificatio lenius probatur adhibenda etiam uaporatio
spongiarum tum aquae calidae fomentatio uel aquae et olei aut
decoctionis foenigraeci aut lini seminis uel hibisci item
cataplasma mitigatiuum quod iamdudum minime posse adhiberi
uidebatur siquidem tumentia pondere grauari non debeant sit
igitur panis diligentius emollitus solus aut admixta radice
argallici quod graeci symphyton uocant uel hibisci decocta uel
cuiusque similis uirtutis quorum probauimus adhibendas
uaporationes
tum cum firma declinatio fuerit constituta adhibenda lauacra
atque uarius cibus et aqua potu danda et propter passionis
nequitiam adhibenda etiam cerotaria ex oleo dulci uel cyprino aut
ex adipe confectum medicamen quod graeci diasteaton uocant
tunc malagma diachylon uel mnaseum aut quod appellant diateleos
uel dioxelaeu uel diathalasses
tum paulatim fortificandum corpus deambulatione liberis
calciamento pedibus et cum cautione aduersantium rerum ut ne
quid nimis maxime uini aut indigestionis aut ueneris
arthriticis uero conuenit etiam digitis ceram emolliendam dare
uel manipulos tenendos quos palestritae halteres appellant
tum mouendos cereos uel ligneos primo cum paruo plumbo interfuso
tum pro modo profectus grauiores
et in tardante passione superpositionis tempore supradicta
seruanda simplicitas curationis in lenimento uero adhibenda
fortificatio tum recorporatio sit igitur primo gestatio pro
modo uirium tum deambulatio molli stramine coaequato solo
adiecto uocis exercitio cum corporis unctione etenim uacatio
crassificat corpora adeo etiam ut in his qui ex aliis forte
plurimo tempore iacuerint causis hac ratione articuli
commoueantur cum nerui non exerciti inualidiores efficiuntur
adhibenda etiam lauacra per interualla dierum et uarius cibus ex
mediae materiae qualitate uinum paruum lene et semper post
cibum tum dropax simplex atque compositus paroptesis ex igni
uel ex sole atque pellibus feruefactis et ex arena litoris tum
aspergines quas graeci sympasmata uocant ex nitro et adarce et
euphorbio et saepe memoratis speciebus tum unguenta et acopa
ex squilla confecta et agresti cucumere item euphorbio et
adarce dehinc malagma adhibendum ut est quod appellant
diahalon aut diadaphnidon aut diadarces aut diastactes conias uel
quicquam similium item rubor cutis ex sinapi faciendus quem
graeci phoenigmon appellant item drimyphagia et cyclorum regula
et radicum uomitus et hellebori et embasis facienda sicut de
ischiadicis scribentes memorauimus uel fomentatio ex decoctione
artemisiae herbae aut marinae feruentis aquae dehinc natatio
feruens uel frigida item usus adhibendus aquarum naturalium
calidarum tum frigidarum ut sunt in italia quae appellatae sunt
albulae uel cotiliae et omnium supradictorum affectanda
repetitio  dabit enim curatio aliis integram sanitatem aliis
raram doloris admonitionem  ne iugi superpositione uexentur
ueterum quidam annalia medicamina potanda probauerunt ut est
quod appellant diacentaurion item diascordeon bibendum anno
continuo iudicantes in his qui non plurimo tempore fuerint
passione uitiati hoc est intra quinquennii tempus constitutis
adicientes quod bibi debeat medicamen praedigesto corpore et
omnino nullo obstaculo impedito sin minus repraesentandum
numerum dierum quo integer compleatur annus quamquam longo
tempore porrectus secundum nos autem iuxta sorani iudicium
est metuenda diuturna medicaminis sumptio cum neque soliti cibi
iuges atque iidem utiles recte probentur sic denique legimus
quosdam ueteres memorasse ex iugi medicamine poto in celeres uel
acutas uenisse passiones et alios apoplectos alios pleureticos
alios peripleumonicos interisse item quosdam continua
difficultate spirationis affectos quam graeci dyspnoean uocant
hi uero qui se isto medicamine profecisse testantur non
aduertunt seruatae digestionis causa id fuisse permissum quippe
cum ceterarum rerum excessus declinando quidam seruauerint
sanitatem cum interrumpere metuerint sumptionem medicaminis sui
et propterea his intentionibus occupati alias sibi
nesciuerint profuisse rationes
item alii ustionem nodorum faciendam probant quam nos
reprobamus siquidem consensus faciat tumorem item alii
transeundum ex aliis in alia probant unguenta et cataplasmata
nunc specie nunc genere differentia donec aegrotantes
releuentur siquidem alia pro aliis corporibus uideantur
conuenire et propterea doloris mitigatio sequetur ordinauerunt
denique etiam contrarias uirtute materias laxatiuas simul atque
constrictiuas et recorporatiuas ut mnaseum malagma uel
diachylon item e contrariis uehementius constringentia ut
diaiteon et cyzicenum et erasistration emplastrum item ex
panici polline et lini semine cataplasma et ex coliculo agresti
uel herba erigeronte et stratiote et mandragora et alterco et
lenticula et citri medio uel peponis et origani uel thymi aut
uuae lupinae aut portulacae aut betae aut mali punici foliis
uiridibus uel eius caduco quod latini ampullacium uocant
decocto cum aceto aut ruta agresti cum aceto singulari uel cum
simplici alica aut aceti sedimine cum apio aut uitis folia cum
simplici pulento uel ex herbi polline aut fabae uel hordei aut
lolii aut lupini cum faece uini uel aceti uel ex fico decocto cum
aqua et uino contrito donec mellis sumat crassitudinem ex
quo detractis durioribus partibus imperant coquenda rursus
residua item ex papaueris caliculis quos graeci codias uocant
uel eorum foliis et malis cydoniis et punicis in uino decoctis et
bulbis cum melle uel alterci radicem cum storace uel iaquintio
et marrubii item calce melli concocta et opio storaci et
amygdalis amaris cum cyprino oleo et aceto iugiter coctis partes
ungendas docent ex dissimilibus rebus sine ullo ordine materias
admouentes insanabiliter simul atque indocte descensum ab aliis
in alias species faciendum iubent donec ut aestimant iudicia
reperiantur siquidem sit pro corporibus alius ex alia specie
liberatus et est haec experimenti tentatio quam graeci
schediasticen piran uocant quae non destinata passionibus
adhibeat adiutoria sed probanda fit praeterea ut accessiones
tempora percurrant et sua sponte leuigentur atque ita occurrens
declinatio uel paulo proximius lenimentum euentum curationis
afferat quod si forte uere profuisse putaretur declinationi
adhibitum rursum initiis noxium necessario comprobatur siquidem
non suo tempore uideatur admotum alios igitur ex aliis
releuatos rebus existimant sed hoc temporum fieri causa
respondere debemus quae corpora urgentius obtinere necesse est
conueniunt enim initiis mediocriter constringentia augmentis
uero atque statui mitigantia uel laxantia declinationibus
emollientia lenimentis fortificantia atque recorporatiua
frigida uero uel coercentia quae apocrustica uocant etiam igne
sacro uexatis admixta congrua efficiuntur sed aiunt aliqui nunc
quoque tamquam laxatiua incensos refrigerantia releuare feruori
etenim ex tumore uenienti admota contactu tepefacta conueniunt
et tunc temperata mitigant tamquam aquae feruenti admixta
frigida sed est hoc falsa conclusione collectum quam graeci
sophisma uocauerunt oportebat enim quantum ad hanc ut putant
rationem omni tumori frigidas conuenire materias igitur
secundum passiones ac tempora nos discretas aptamus
alii uero acopum ex rana rubeta in podagricis admirantur alii
marini uituli adipe pedes unxerunt ex eius tergo calciamenta
facientes alii uiuentem beluam oleo coxerunt alii lupum et
specialiter unctionis genus conuenire probauerunt multa enim
ficta fide sine ratione creduntur cum forte passio non fuerit
insidiosa et cum corpus tardauerit non in uno atque eodem
tempore perseuerans
item plurimi uomitum post cibum laudauerunt secundo uel tertio
per menses singulos adhibendum siquidem et materiam redarguat et
indigestos esse non sinat non aduertentes quod magis uexabilis
approbetur cum hoc adhibito gingiuae putrescant dentes
moueantur oculi confundantur et totum impleatur caput stomachus
quoque grauiter afficiatur et propterea omnes consentiant nerui
est igitur conueniens magis parua cibatio atque initium ex
abstinentia ciborum sumendum curationis
multi autem medicinae scriptores purgatiuis et acrioribus pollent
clysteribus et urinalibus medicamentis quae diuretica
uocauerunt sed oportet cauere stomachi uexationem quae
uarietate facile medicaminum fiet item uesicam quae sit
neruosae qualitatis prouocare tradit enim necessario uniuerso
corpori uexationem per sibi cognatam neruorum qualitatem
specialiter autem ueterum pertransiendo errores uanum puto
atque prolixum quod de podagricis scripserunt et propterea
fastidiosum maxime cum sufficiat communis materiarum memoratio
suprascripta tacitis dominis qui nunc dicentur diocles libris
quos de passionibus atque causis et curationibus scripsit
praxagoras tertio libro de morbis erasistratus libro quo de
podagra scripsit prohibens tamen purgatiua adhiberi quae
cathartica uocauerunt malagma uero ptolemaeo regi promittens
cuius scripturam non edidit quamquam quidam sibi uisum
erasistrati nominent medicamen item herophili sectatores
multi atque asclepiades libris ad erasistratum scriptis et
heraclides tarentinus et themison secundo libro tardarum
passionum aliqua ut methodicus aliqua ut non methodicus
decurrens phlebotomat enim ex pedibus et uinum approbat et
cataplasmatum qualitates confundit non discernens constrictiuis
laxatiua quibus respondere quid oportet cum uinolentia neruos
amputet phlebotomia patientes impleat partes thessalus autem
secundo libro regulari imperfecte quidem sed consequenter
methodicis intentionibus curationem ordinauit

 de renali passione quam graeci nephritin appellant  

renalis passio a patientibus partibus nomen accepit est
autem intellecta passio tarda renis aut renum passio inquam
tarda siquidem cum insidenti atque perseueranti querela renalem
intelligamus passionem et non ex nouello atque recenti tumore
sicuti neque cuiusquam ossium coxae ni fuerit perseuerans
ischiada intelligere poterimus item adiecimus renis aut renum
siquidem nunc alterum nunc utrosque teneat renes tumentes ac
duratos et in saniem saepe uenientes et ulceratos et humore
fluentes igitur de cunctis purulentationibus uel uomicis
communiter secundo dicemus nunc de ceteris supra memoratis
scribemus et primo de tumore
antecedentes itaque causae quae renalem faciunt passionem aliae
sunt occultae aliae manifestae ut perfrictio indigestio
percussus casus uehemens super clunes acres cibi plurimi contra
consuetudinem libido ueneria uehemens uel urinalia frequentata
medicamina aut uenena quae specialiter ipsas afficiant partes
ut sunt ex cantharidis confecta
afficiuntur autem hac passione iuuenibus magis grandiores
atque senes et uiris mulieres et habitudine plenis teneriores
siquidem sit in his grauior et est generaliter curatione
difficilis ob angustiam locorum quae passione uexantur et ob
acrimoniam urinae quae insuete aliquando renibus immorata in
uesicam transit
sequitur autem patientes cum adhuc leuis fuerit tumor dolor
leuis et magis cum proni fuerint inclinati secundum clunes
circa ilia alterius aut utriusque partis et priorum in clunibus
nodorum cum autem tumor uehementescere coeperit dolor etiam
plurimus fiet cum grauedine et feruore clunium omnium atque
iliorum et pube tenus uel umbilico cum consensu usque ad uesicam
tendentem ob tumorem urinalium uiarum quas graeci ureticos
poros appellant quae quidem a renibus usque ad uesicam sunt
porrectae attestante urina tenui et aquata et ita subalbida ut
colaturae liquidae colorem fingat quam graeci charopon uocant
et primo parua dehinc plurima aut coaceruatim effusa quae
nullam faciat releuationem peiorante tumore in faeculentum
colorem ueniens cum iam nimia tensione tenuissimae uenulae
fuerint ruptae item in uini transiens qualitatem uiscosae
crassificationis causa tum oleosam ueluti adipis qualitatem
simulans cum renum fluorem pinguis acceperit dehinc per
incrementa etiam febres accedunt cum consensu iecoris ut quidam
etiam fellis colorem sumant attestante uentris abstinentia cum
tormento et ructatione inflatione cogente tum hebetudo
sequetur et articulorum frigus et uomitus et tardante passione
corporis tenuitas nimia adeo ut quidam uncati permaneant et
semper proni ambulare cogantur nec umquam se erigere possint est
praeterea signum declinationis supradictorum in contraria
mutatio ut urina aquata in crassitudinem ueniens crassior uero
uel uiscosa in tenuitatem item quae paulatim atque cum
mordicatione ferri solebat sine labore adueniens et si
plurima mediocris effecta et ad summum omnia cum naturae solita
uel similia fuerint uisa
aiunt aliqui eos qui ex casu uel percussu aut uehementi
libidine fuerint  tormenta irruisse uideantur colicos uero
maior interiorum uel uentri uicinarum partium dolor sequatur
atque inde sumat exordium consentientibus uel compatientibus
clunibus item renali uitio extemplo difficultas urinae coniuncta
sit colicis uero per consensum atque secundo concurrat haec
est similium passionum discretio
accidunt haec item similia etiam in urinalibus uiis uitio
constituto ex renibus quae usque ad uesicam ducunt quibus
eadem quae supra diximus recte concurrunt sed dolor uel eius
sensus erit inter renes et intestina et uesicae fundum nulla
inflatione uel exstantia in externis renum partibus prominente
haec est omnis atque perfecta significatio
sed oportet sanguinis mictu affectos similiter curari tamquam
sanguinem spuentes alios uero qui ceteris fuerint passionibus
affecti sicut de uesica scribentes demonstrabimus pro suis
concursibus uel accidentibus quae graeci symptomata uocant
partita curari ratione non enim sola generalis sed etiam
specialis eorundem conuenit adiutoriorum curatio solum
differens quod ea quae localia sunt adiutoria in his qui
renalibus laborant uitiis magis clunibus adhibeantur illis
uero qui uesicae pectini uel pube tenus quod graeci etron
appellant uel circa ueretri initium quod graeci peritoneon
uocant
 de tardis uesicae passionibus  

in uesica speciales plurimae passiones eueniunt tumor
collectio ulcus durities pitiriasis item psoriasis quam
scabiem uel scabrum appellamus capillatio debilitas paralysis
calculatio quam lithiasin uocant sanguinis fluor siue effusio
quam haemorrhagian appellant mictus tarditas aut difficultas
aut in toto guttae aquatiles quas hydatidas uocant
sed ne porrecta longitudine fastidiosa curatio uideatur una
praeceptione omnia apprehendere festinandum de paralysi igitur
superius docuimus cum de ea specialiter diceremus de
collectionibus uero et ulceribus secundo dicemus cum de singulis
corporis partibus communem trademus curationem
tumente igitur uesica sequitur dolor secundum pectinem atque
ueretri radicem et ilia et clunes et magis initio ac fine urinae
reddendae tum feruor incendiosus item pulsus et exstantia
partis in passione constitutae cum iugi ac frequenti urinae
reddendae desiderio et repentina cessatio ac rursum egestio fiet
cum dolore intolerabili per singulos mictus ut extenti
aegrotantes etiam uentum per podicem reddant aut ipse podex
praecadens excludatur est praeterea aegrotantibus supinus
exitus urinae facilior quidam denique necessitate coacti
defixo capite superlatis pedibus sese locauerunt ut lapis
angusta deserens loca atque uesicae ambitum repetens mictus
tribuat facultatem mulieres denique etiam digitis immissis in
muliebrem sinum sibimet ipsae hortatione quadam lapidem
prouocando dimiserunt pueris autem magis prominens ueretrum
fiet saepe etiam exstantia quaedam aegrotantibus occurrit si
suo digitum iniecerint podici in ipsa praeterea urina sedimina
inueniuntur aliquando crassiora et solida aliquando arenosa et
saxosa item quibusdam asper lapis aut sanguinolentus excluditur
et saniosus
sed quoniam signa communia sequentur ulceribus uesicae atque
lapidibus generatis et his qui gelato sanguine impediti mictus
difficultate afficiuntur confirmabitur apprehensio lapidis
generati adhibita melotide cuius rationem atque usum
responsionum libris chirurgiam scribentes plenissime tradidimus
in quibus etiam auferendi lapides opus docuimus nunc enim
correctionem demonstramus cuiusdam in corpore morbi quo uesica
lapidum generatione uexatur et non ut alium masculum appellemus
lapidem alium femininam ut quidam leuium medicorum non
adhibita recorporatiua curatione cum solius auferendae
alienitatis intentione medici capiantur sed quodam corporis
uitio cuius plurimae sunt differentiae

est praeterea urinae reddendae impedimentum quod graeci
stranguriam uocant mictus officium retardatum difficultas
autem quam iidem dysuriam appellant quae id adiuncto dolore
ingesserit impossibilitas autem quam ischurian uocant
perfecta eius officii negatio sed haec tria accidentia quae
graeci symptomata uocauerunt nunc stricturae sunt appendicia
cum tumor uesicam tenuerit siue durities aut paralysis uel
tensio ut quidam uolentes urinam usu solito ac naturali deponere
obstantibus causis longo tempore continentes officii dilatione
uexantur aliquando alienitatis obtrusione uesicae impedito
meatu ut lapidis aut arenae aut capillorum aut squamularum
cantabri smilium uel quocumque sedimine crassiore fluor
autem sanguinis per uesicam quem graeci haemorrhagian uocant
est manifestus cum coaceruatim per urinae meatum sanguis
excluditur sed quoniam non solo ex ambitu uesicae fluor iste
fiet sed etiam ex collo uel mictualibus uiis coaceruatus
sanguis excluditur aliquando etiam de renibus erit locorum
discretio facienda nam renibus patientibus dolor in clunibus
demonstratur uesicae autem ambitu patiente sub umbilico uel
pubetenus apparet dolor et saepe urinae commixtus sanguis
excluditur item collo uesicae patiente circa ueretri initium
quod graeci peritoneon uocant dolor sentitur mictuali
autem uia patiente ipsam ueretri radicem dolor afficit
attestante sanguinis puritate cum iugi ac non intercapedinata
emissione etiamsi digitis loca quae iuxta sessionem ueretri
sunt presserimus quo in loco est ultima mictualis uia quam ut
supra diximus ureticam graeci uocauerunt nam si ex aliis locis
sanguis feratur digitorum impressione magis abstinetur cum
supradictis locis hoc est peritoneo uel podici uicinis
renititur impressio tunc ex uesicae collo impedimento repressus
feretur ex superioribus uero abstinetur aliorum autem medicorum
signa de his discretionibus conscripta responsionum libris
chirurgiam scribentes elogiauimus

 sunt autem uesicae uitia uel passiones generaliter curatione
difficiles est enim natura neruosa et altioribus insita locis
atque celata et quae corporis superflua sustineat acriora sed ne
rationem uariare uideamur erit demonstrandum quoniam fluori
siue solutioni uesicae quam graeci rheumatismon uocant sunt
ascribenda plurima quae specie discrepare uidentur ut plurimus
mictus cum arenoso uel capilloso sedimine item sanguinis fluor
stricturae autem ascribendus tumor est atque durities uel saxea
duritas quam graeci scirrhosin uocant horum duplicem
generaliter in superpositionibus curationem demonstramus
fluente igitur uesica hoc est solutionem patiente locandus
aeger frigido mediocriter in loco adhibita requie cum abstinentia
et articulorum tenaci ligatione et si sanguinis fuerit fluor
clunibus prominentius subleuatis et officio mictus admonente
quantum datur imperandum aegro ut neque id retento faciat
spiritu neque ui quadam uel conatu excludi cogat aliena
apponenda etiam spongia noua aceto tincta secundum clunes uel
umbilicum ac pube tenus quod graeci etron appellant usque ad
ueretri initium quod iidem peritoneon uocant addita tenaci
cum amplexu ligatione tum epithemata iisdem locis atque
cucurbita constrictiua potus dandus frigidus paruus cibus
species de sanguinis fluore et sputo scribentes docuimus
similiter etiam quae praebibenda conscripsimus eiusdem scilicet
qualitatis et sessionem ex uino uehementiori confectam quam
encathisma uocant in qua sint praecoctae murtae bacculae cum
rosis uel in pusca aut aceto facta decoctio herbae talliae uel
rubi aut mali punici corticis et horum similium uel per
ferramentum quod graeci cathetera uocant iniectio facienda
quae similiter medendo constringant acaciae hypocystidis aut
plantaginis suco uel polygonii herbae aut intybi uel puscae
frigidae singularis aut adiuncta thuris drachma una cum aequali
pondere hypocystidis uel gallae cum nigro uino uel talliae herbae
aqua caelesti concoctae quae cum fuerit expressa et abiecta
erit aqua coquenda donec ad mellis ueniat crassitudinem
mulieribus uero etiam pessaria adhibenda quae ad fluorem
matricis responsionum conscripsimus libris muliebria uitia
curantes
est autem curatione correctior ac facilis eruptione factus uel
osculatione sanguinis fluor uel percussu aut saltu confectus
etenim influxio abstinetur et rupta conglutinantur
difficilis uero curatione ex putredine effectus fluor
retento enim sanguine uel abstento ulcus permanebit est
praeterea ex putredine sanguis ater et male redolens atque
purulentus ex ulcere praefecto et dolore antecedente qui
putredinis causa aduenisse uideatur in eruptione autem flauus et
non antecedentibus supradictis sed excussu uel saltu aut
percussu effectus
solent praeterea sicut in podice uel feminarum sinu aut matricis
collo etiam in uesica haemorrhoides generari quae fluorem
sanguinis praestent quibusdam interuallis uariatum quod
oportet apprehendere prudentem cum non coaceruata primo fuerit
effusio sed augmentis quibusdam promota interiectis
defectionibus ac saepe retento sanguine doloris pubetenus
admonitione testante cum tensione inguinum et grauedine clunium
uel renum consensu et cum sanguis eruperit supradictorum
releuatione sequente siquidem aliquando inflatae ac tumentes
haemorrhoides difficultatem uel abstinentiam faciant mictus quam
graeci dysurian uocant uel ischurian haec sunt quae de his
necessario dicenda credidimus
declinante autem passione conuenit adhibere cerotaria ex murtino
uel uiridi oleo et alumine cibum uarium dare atque uinum ac
deinde lauacrum adhibere
 ac si strictura fuerit uentris uel uesicae conuenit iacere
aegrotantem loco mediocriter calido atque lucido adhibita
abstinentia usque ad tertium diem cum requie item locis in
dolore constitutis manuum calidarum cum blando amplexu uaporatio
adhibenda uel pubetenus ac ueretri initio et clunibus calida
linteamina aut uascula ex aqua calida uel saccelli ex pollinibus
calidis aut uesicae oleo calido plenae admouendae ac si uehemens
fuerit dolor phlebotomia adhibenda et partes in passione
constitutae lanis limpidis oleo calido ac dulci infusis
contegendae ex eo etiam totum corpus ungendum tum ora fouenda
adhibenda etiam encathismata ex aqua calida uel aqua et oleo
aut decoctione laxatiua ex his quae saepe memorauimus tunc
cibus dandus sorbilis et potui aqua calida moderatione dominante
et usque ad declinationem passionis interuallis dierum
nutrimenta offerenda ac si dolor minime cessauerit conuenit
usus cataplasmatis laxatiui et cucurbitae appositio leuis quam
graeci cuphen appellant cum adiecta scarificatione et
uaporatione spongiarum aqua calida expressarum ac si uenter
retentus fuerit clyster conuenit simplex et secundo cucurbita
clunibus adhibenda ac pube tenus praerasis capillis tunc
hirudinum appositio quas sanguisugas uocant atque embasis
adhibenda ex calida et oleo sic enim laxatis tensionibus non
solum dolores soluentur uesicae sed etiam consequens urinae
difficultas uel abstinentia cauendus praeterea usus urinalium
medicaminum quae diuretica graeci uocant sunt enim quae
uesicam prouocent et propterea tumores faciant commoueri
ac si minutis doloribus urinae non fuerit retentio uel in toto
conquieuerit dolor tamquam factis superpositionibus repetant
lenimenta adhibenda fortificatio per uariam gestationem et uocis
exercitium unctionibus quoque ac defricationibus admotis quae
superiora corporis magis exerceant interiecto lauacro et uario
cibo ac uino et iuxta methodicum modum adiectiones cyclicae
ac detractiones faciendae tum ad recorporatiua atque uehementia
redeundum adiutoria ut ex resina uel dropace ac paroptesi et
solis torrore uel arena ignita et appositione cucurbitae forti
raptu atque tractu quodam circumducto remotae corpora roboremus
morborum pulsa segnitie adhibito usu asperginum quae
sympasmata graeci uocauerunt tunc malagmatum atque acoporum
lacessentium usus adhibendus adiecto etiam sinapismo et
fricatione partium quae passione afficiuntur tum
encathismatibus utendum ex aqua marina uel salsa calida et magis
his qui mordicatione quadam locorum in iisdem passionibus
tanguntur tum cataclysmo utendum cuius nominis uim
praescriptis libris saepius latinizauimus ita natatio
adhibenda aquarum sua uirtute medentium quibus magis erit in
solutionihus utendum eligendae sunt namque specialiter quae
aluminis habeant qualitatem ut sunt in italia albulae appellatae
et nepesinae et cotiliae et auguriae his uero qui lapidibus
uel scabro uesicae afficiuntur erunt eligendae aquae salsae uel
quae nitri habeant qualitatem ut apud aenariam insulam quae
potandae atque lauacro adhibendae sunt tum residuus adhibendus
est cyclus et acriora medicamina potanda ut ex radice lapathi
et capparis et struthii uel polii herbae itemque panacis et
horum similium et lithotomiam in his qui maiorem generauerint
lapidem item in omnibus hellebori adhibendus est usus si
passiones supradictae permanserint tum nauigatio atque
peregrinatio et earum uarietas appetenda
erit praeterea longo tempore ut cetera quaeque nimia uenus
praecauenda his enim qui ob uesicae paralysin propter
officium suscitandum usum uenerium probauerunt consentiendum non
est trahit enim secum totius corporis uexationem ob quam
causam erit reprobanda etiam ferularum tenerarum uel
tabellarum usque ad ruborem cutis ab his probata percussio
aitemque ustionibus scarae faciendae pubetenus atque clunibus
et circa initium ueretri circulatim quod graeci perineon
uocant
 de diabete  



 de seminis lapsu quem graeci gonorrhoean uocant  

b pari debilitate afficiens sunt praeterea aquosa
semina quae excluduntur et magis cum se pronos fecerint
aegrotantes uel celeri ambulauerint gressu irruit autem
corporibus cum fuerint longa debilitate uexata aut immodico usu
uenerio affecta sed est accipienda curatio ex his quae de
uesica sanguinem fluente memorauimus item ex his quae in
lenimentis passionum fortificandi corporis causa ac demutandis
saepissime probauimus est enim haec passio seminalium uiarum
paralysis

 de somno uenerio quem graeci onirogmon appellant  

per somnos inanibus uisis affecti aegrotantes seminis lapsu
uexantur nomen autem sumpsit ab accidenti siquidem effectum
uenerium prouocando perficiat sed generaliter neque ilico
passio est neque accidens passionis quod graeci symptoma uocant
sed est consequens uisis quam graeci phantasian
uocauerunt per somnum aegrotantes afficiens ob desiderium
ueneriae uoluptatis uel iugem atque continuam libidinem siue
e contrario longam usus dilationem uel continentiam sed
hoc frequentius accidens in passionem saepe deueniet itemque
alterius passionis aliquando antecedens fiet ut epilepsiae uel
furoris quem graeci manian uocant aut cuiusquam similis
morbi quoniam uexationem ostendere probatur atque praemoueri
corpus siue praetangi accessione uentura
item aliquando antecedens causa supradictae passionis quam
seminis appellamus lapsum fuisse probatur a qua discernitur
siquidem illa passio etiam per diem uigilantibus aegris fluere
faciat semen nulla phantasia in usum uenerium prouocante somnus
autem uenerius eo solo tempore quo dormiunt aegrotantes
inanibus uisis concubitum fingat aliqui etiam aiunt
oniropolesin ab onirogmon discerni siquidem oniropolesis illa
sit quae per somnum concubitum fingat cum operantium sensu sed
sine seminis iactu onirogmos uero usque ad defectum deducat
seminis lapsum sed milesius nihil inquit supradicta differre
unum estenim atque eundem fluorem dicit esse seminalium uiarum
sed quod inquit nunc exclusio perficitur seminis nunc
impeditur quamquam uisa per somnum eandem fingantur ob alias
inquit irruentes fieri causas sed non est plurima
discretionisi intentio adhibenda quippe cum neque necessaria
comprobetur
eos igitur qui ratione futurae accessionis epilepsiae uel
furoris aut cuiusquam alterius morbi commouentur ex his quae
suis sunt passionibus tribuenda mitigamus eos uero qui
specialiter hoc uitio afficiuntur tamquam parua gonorrhoean
affectos curamus supradictorum enim augmentum in istam cadere
passionem facit aegrotantes fluentium seminalium uiarum uel
paralysi uitiatarum causa quapropter conuenit primo aegrotanti
ab intentione ueneria uisa mentis auertere quae graeci
phantasmata uocauerunt atque aliiorsum applicare
intentionibus externis admotis siquidem facile quae
uigilantes accipiunt somnorum uisis ad actiua congruis motibus
exerceant aegrotantes et propterea corpus seminis discussione
uexetur
tum stramenta duriora atque frigerantia procuranda iubendi
etiam supra latus iacere cum se somno dederint aegrotantes uel
supponenda tenuis ac producta lammina plumbea clunibus uel
spongiae circumdandae pusca frigida infusae uel inicienda do
loca rebus frigidae uirtutis ex anterioribus ut balaustio uel
acacia aut hypoquistida uel psyllio herba quae sunt singularia
uel cum palmulis adhibenda cibus etiam constrictiuus dandus
uel densabilis et frigidus ut de sanguinibus fluore
conscripsimus poto quoque frigido nutriendi uel constrictiuis
non quidem curiose confectis constringendi tum adhibenda
fortificatio ex communi resumptione et facienda consuetudo
frigidi lauacri quod graeci psychrolusian appellant loca etiam
in passione constituta forti impressione fricanda sunt enim haec
sufficientia constrictionis faciundae
aliqui uero conuenire dixerunt etiam mictus dilationem tendere
ne frequenti officio causa refricetur set completa uesica se
somno aegrotantes dare quo neque in altum somnum uenire
sinantur et intercessu frequenti excitentur quo uisa ueneriae
uoluptatis quae somno finguntur amittant et extenta uesica
seminales uias sibi uicinas comprimendo semen retineant alii
maiorem digitum ligandum atque constringendum forti filo uel
lino iusserunt quo dolore interueniente altior arceatur somnus
et neque animorum uisa in ueneriam uoluptatem soluantur
sed erunt haec utraque a nobis excludenda uexant enim uigiliae
aegrotantem et ultra modum urinae retentio difficultatem
mictus saepe refecit ut alterius passionis illatae causa
uideatur ut supra docuimus
 de debilitate seminalium uiarum  

milesius debilitatem fieri dixit seminalium uiarum uel
sequi in usu uenerio pro semine sanguinis emissionem sed hoc
commune est etiam his qui in osculo uesicae quam uretan uocant
ulcus habuerint et est harum manifesta discretio in his enim
qui ulcus habuerint cum mictum fecerint sanguis fluet
attestante mordicatione et dolore et aliquando egestione
corpusculorum quae ephelcidas graeci uocauerunt in his
autem qui debilitate seminalium uiarum afficiuntur solo tempore
ueneris exercendae sanguis excluditur attestante iucunditate
nullis corpusculis et cum mictum faciunt nulla mordicatione
uexantur
sed etiam nunc curatio ex supradictis accipienda ubi uesicam
fluentem sanguinem curari conscripsimus constrictione enim atque
densitate fluentia retinentur tunc resumptio adhibenda ac
deinde recorporatio ut saepe memorauimus
 de priapismon  

sine ullo dolore uel consensu tentigo ueretri fiet et
appellatur priapismos sed uocabulum sumpsit ab similitudine
priaporum quod ita formantur ut recto ueretro fingantur huius
autem passionis meminit demetrius apameus libro signorum ait
enim se uidisse senem in semet manu operantem nec quicquam
potuisse peragere tensionem autem fuisse ueretri enimiam cum
paruo dolore ut cornum putaretur et ita perseuerasse multis
mensibus nullo quoque adiutorio medicinali cessisse at tarde
atque longo tempore quieuisse quo fiet ut a satyriasis
discernatur priapismus siquidem illa celer sit et non tardet in
corpore fiet sane cum contractu neruorum et stimuloso desiderio
ueneriae uoluptatis nam intelligitur priapismus paralysis esse
seminalium uiarum atque aliorum neruorum ad ueretri partes
ducentium quorum contractu aegrotantes afficiuntur sed etiam
nunc curatio sumenda est ex his quae de uesicae strictura longo
tempore tardante conscripsimus

 de uomicis siue internis collectionibus quas graeci empyemata
uocant  

plena igitur de his tradenda est ratio haec enim sunt quae
in occultis natae collectiones nuncupantur ut in splanchnis ac
membrana quae latera cingit uel in pulmone aut discrimine
thoracis ac uentris quod graeci diaphragma uocant item stomacho
uel uentre iecore liene intestinis renibus uesica aut
mictuali uia uel matrice aut peritoneo sed de his quae in
matrice generantur libris quos de muliebribus uitiis
conscripsimus responsionum docuimus de ceteris uero nunc
dicemus
harum igitur aliae solo medicamine curantur atque medicinali
ductu gubernante usum chirurgiae non exigunt siquidem sint
occultis in locis et plurimis superpositis membris et sit
impossibile atque illicitum plurimas incidere partes ne
sanguinis pomposus fluor periculum faciat aegrotanti ut sunt
quae in pulmone generantur uel diaphragmate intrinsecus uel in
ipsa superiore altitudine aut in stomacho superius scilicet a
diaphragmate uel in uentris sessione aut intestinis excepto fine
longaonis item in posterioribus uesicae uel in renibus
alia uero accedente chirurgia curantur quoties ad exteriora
corporis collectionum liquores erumpendo feruntur uel magis ab
altioribus recedunt ut in hypozygo membrana uel diaphragmate
forinsecus atque stomachi fundo et uentris circa eius superiorem
altitudinem item iecore et liene et longaone ad eius exteriora
atque sphincteri uicina et uesicae in anterioribus uel sub
umbilico pube tenus quod graeci etron appellant item in uesicae
collo uel in prima eius parte quam graeci uretan uocant et in
peritoneo
communiter autem omnis uomica uel collectio antecedente tumore
nimio generatur denique empyicis quos nos uomicosos
appellamus alii ex pleuretico morbo alii ex pleumonico in
supradictam passionem deuenerunt sequentibus signis nunc
communibus cuiusdam partis in uomicam uenientis nunc specialibus
pro singulis corporis locis sed ne longa haec oratione
aestimemus omnium communia simul ordinanda probamus tum
singulatim specialia designantes etiam communia adiungemus
omnibus igitur collectionibus generatis uel cum tumor in
liquorem uertitur sequitur febricula uehemens inordinata et
saepe cum rigore et torpore frigido uel iniquitate corporis tunc
loci feruor incendiosus grauedo tensio et exceptis quae in
pulmone fiunt saepe stimulans dolor et pulsuosus tum celer
pulsus atque humilis et saepe sudor magis capitis atque collorum
dehinc perfecta purulentatione rigor corporis atque tremor
circumscribetur et febrium recedit inquietudo ac dolorum
sed specialiter ac proprie in communibus si in membrana quae
latera circumtegit hypozygos appellata fuerit generata
collectio difficultas spirationis sequetur quam dyspnoean
uocauerunt et difficilis iacendi potestas supra contrarium
patienti latus hoc est quod causa non tangitur cum sensu
quodam interno ueluti pendentium membrorum et saepe commoti
corporis quasi sonus auditur uelut inclusi atque collisi humoris
nam graeci hydatismon appellant sequitur etiam displicentia
post acceptum cibum quam graeci dysarestesin uocant et
plurima tensio medii lateris aut uomicosa inflatio impressioni
digitorum cedens ac resurgens
in pulmone uero emergente uomica spirandi plurima difficultas
sequetur aegrotantes tussis uehemens uox obtusa uel rauca et
odoris taetri spiratio thoracis grauedo et adductio superiorum
ad inferiora item grauatio atque tensio supinatis aegrotantibus
et releuatio sedentibus denique se ipsi sustollunt ad partes
lecti superiores quo leuatius habeant caput sequitur etiam
cauitas oculorum genarum rubor et albedo sub lingua uenarum et
si eruptio tardauerit inflatio quoque articulorum sequetur
uultus pallor et macies ora deformans
item in diaphragmate emergente uomica dolor supra praecordia
sequitur penetrans per latera utraque usque ad posteriora et
aliquando inflatio uel tensio iuxta finem pectoris uel sub
extremis costis atque ossibus ultimis perseuerans usque ad ilia
et si collectio forinsecus fuerit sonitus aliquando humoris
inclusi sequetur tunc tussicula et in spirationibus
difficultas plurima ac respiratio longa et forinsecus spiritu
attracto dolor quod numquam sequetur eos qui pulmonis uomica
uexantur etenim pleumonici hauriendo magis spiritum releuantur

in stomacho autem emergente uomica ructationes taetrae atque
difficultas spirationis sed minor aegrotantes sequetur et
aliquando tussicula parua sine ullo humoris exscreatu tunc
torpor frigidus articulorum animi defectio sudor in summitate
cutis pulsus paruus et corruptio sumpti cibi atque acidae
ructationes et nausea et aliquando uomitus siccitas linguae uel
asperitas sitis transuoratio difficilis plurima uel parua pro
collectionis magnitudine
quod si fuerit in superioribus stomachi donec cibus
transuoretur pressuram sentient aegrotantes post effectum uero
releuantur ac si in inferioribus erit facilis transuoratio
ac deinde dolida cibi perceptio sequetur cum ad destinata
peruenerint quae sumantur dolore ex anterioribus partibus in
ore uentris attestante cum inflatione uel exstantia quae
impressioni digitorum cedat ac resurgat si uero in superioribus
fuerit collectio nulla uidebitur prompta inflatio uel exstantia
sed dolor atque grauedo inter scapulas uel ex posterioribus
ceruicis partibus sentietur
ac si in uentre fuerit collectio et magis in eius ambitu erit
inflatio inferius a diaphragmate quod discrimen appellamus
circa medium praecordiorum sinistrorsus flexa et impressioni
digitorum cedens ac resurgens attestante fastidio nausea
siti post cibi sumptionem cum ructationibus acidis atque
sumptorum corruptione et aliquando liquidis per uentrem
egestionibus
ac si in aliquo intestinorum fuerit collectio erit exstantia uel
inflatio uomicae secundum eius positionem in pyloro denique
constituta in ultima parte uentris sub dextro latere atque ilio
uel sub iecore sin uero in nestide fuerit collectio erit in
sinistra parte exstantia supradicta atque inflatio ueluti sub
liene aliis etiam intestinis tenerioribus collectione uitiatis
inter umbilici atque pectinis regionem supradicta reperiuntur ac
si in colo fuerit collectio secundum ilium dextrum circum
umbilicum usque ad sinistra loca antecedentibus his quae sunt
solita colicos afficere supradicta reperiuntur
item in longaone collectione suffecta clunium dolor sequetur
cum difficultate mictus et abstinentia uentris et aliquando
egestione muculenta uel sanguinolenta inflatio autem uel
exstantia erit superficie occulta sed immissis per podicem
digitis sentietur et ad inferiora uenientibus liquidis commixta
stercora putria egeruntur adeo ut plerumque lateat utrum ex
pyloro uel nestide aut tenerioribus intestinis haec ferri
uideantur sed erunt purulenta separatiora a stercore atque
discreta cum ex colo referuntur aut ex longaone

item in iecore uomica constituta inflatio uel exstantia et
pulsuosa sequetur aegrotantes appositio et tangentibus nobis
sana principaliter occurrunt et circa confinium interraneorum
quae ut supra diximus graeci splanchna uocant circumscripta
collectio sentietur cum numquam tantum latens atque ita submersa
in peritoneo collectio comprobetur neque ita circumscripta ac
decisa uideatur sed paulatim deficiens suos fines sanis partibus
iungat ut non deiecta atque decisa uideantur
haec est uomicarum omnium specialis significatio sed earum
eruptiones aliquae ad thoracis inania fiunt aliquae inter
regionem peritonei et intestinorum aliquae ad stomachum uel
uentrem ut liquida atque purulenta euomantur aliquae ad
pulmonem siue arteriam maiorem uel rumam quam graeci bronchon
appellant quo liquida et purulenta etussiantur aliquae ad
intestina uel eorum spatia quo per podicem liquida excludantur
uel purulenta aliquae ad matricem quo per muliebrem sinum
profundantur aliquae ad renes uel mictuales uias ac uesicam quo
per mictum ferantur aliquae ad cor ut erasistratus ait
sed harum omnium eruptionum plerique alias rationabiles
dicuntur aliquas irrationabiles sed rationabiles aiunt ut
ad stomachum uel uentrem uenientes per os excludi ad pulmonem
uero per arteriam maiorem item ad intestina uel uentrem per
podicem ferri ad renes uero uel uesicam per mictuales uias
item ad matricem per muliebre ueretrum irrationabiles autem
dicunt eas quae in diaphragmate uel hypozygo membrana aut iecore
et liene generatae rumpunt ut per arteriam maiorem uel
stomachum aut uesicam aut matricem excludi credantur cum nullae
sint ab his partibus quae collectione affectae sunt naturales
uiae ad supradicta loca ducentes alii uero etiam in his se
repertos quaedam uascula demonstrant anatomica ratione
apprehensa quae ad haec penetrant loca alii aiunt uias
esse latentes quas logotheoretas appellant per quas liquida uel
purulenta quadam exsudatione ferantur sed non oportet de his
plurimum disputare sufficit enim ad disciplinam significationis
faciundae manifesta comprobare
item aliqui etiam in singula loca ex aliis factam susceptionem
puris quam metalepsin uocauerunt signis explicare conati sunt
quae quidem non necessaria sed frequentia probauerunt etenim ad
arteriam maiorem siue gutturis cannam quam graeci bronchon
appellant facta eruptio spirationis ingerit difficultatem et
tussiculam ad stomachum uero nauseam atque fastidium et
euersionem uel uomitum ingerit aegrotanti item ad intestina uel
uentrem tormentum facit partium cum inflatione ac uentositate ad
uesicam uero delectationem facit frequenter urinae reddendae ad
inania autem thoracis atque inter peritoneon membranam et
uitalia interna nulla sunt antecedentia eruptionis signa sed
utramque factam intellegimus nam pro aegrotantium motu uel
conuersione iacendi sonus quidam efficitur uelut inclusi humoris
quem graeci hydatismon uocauerunt praestantius autem si inter
peritoneon atque intestina id euenerit sequetur enim prominentia
partium hydropem fingens cum mordicationibus ac doloribus
repentinis sed si ad inania fuerit ruptio thoracis facta
superiorum partium a discrimine quod graeci diaphragma uocant
cum difficultate spirationis ac tussiculae querela sequetur
sin uero in regionem quae intestinis atque peritoneo
interiacet fuerit facta inferiorum partium querela sequetur cum
intestinorum tormento nouitate enim repentinae effusionis
acriorum humorum atque corrupti puris edacitate ea quae naturali
habitu custodita manebant uitalia uehementissime uexabuntur
praeterea aliquando repentina atque coaceruata ruptio fit
aliquando paulatim tenuatis primo uomicae tegminibus ut
praeliquatum atque paruum liquorem mittant quod apprehendimus
cum tussicula desiuerit esse sicca atque sputa pollui admixtione
puris uiderimus uel in egestionibus uentris quicquam saniosi
liquoris fuerit repertum uel in egestionibus urinae sedimina
purulenta fuerint inuenta
sed post supradictas eruptiones si omnis fuerit facta liquoris
effusio febres ilico soluuntur atque loci prominentia reflatur
et grauedo circumscribitur sin uero ex parte fuerit effusa
collectio quod fiet debilitate aegrotantis aut crassitudine
liquidorum aut non in fundo uomicae osculatione suffecta sed e
lateribus aut supernis partibus paulatim limpida inuenientur
sed erit approbanda significatio non in fundo factae ruptionis
cum inter aliquos dies repleta uomica sine eruptione tensionem
rursum atque grauedinem cum febre mouerit aegrotanti tunc post
effusionem superflui liquoris omnia leuigentur ac similiter per
interualla dierum easdem difficultates repraesentet
communiter autem omnium eruptionum tutior est comparatione
ceterarum illa quae in uesicam uenerit atque mictuales uias
etenim naturaliter creduntur hae partes iugem acrimoniam
liquidorum excipere ac reddere quapropter neque nunc ulla
nouitate facile uexari posse uidentur cum in se aliena atque
acriora susceperint quae eruptione uomicae descendunt dehinc
quod naturali urinae commixta purulenta quae collectione
corrupta uidentur obtusa mitescunt ultimo quod neque
coaceruatam sed paulatim redditam ac requiescentem sumant
egestionem urinae per exitus tractam
item facilitate secunda est quae ad intestina ruperit haec enim
quoque creduntur transitum stercorum sustinere sed ad
primam minus tuta iudicatur siquidem possit coaceruatae
effusionis causa per podicem aegrotanti defectionem facere et
propterea mortem
tertia est quae ad matricem ruperit et magis in his quae
iam naturali lege purgantur didicerunt enim loca materiae et
transitum sustinere minus quidem a prioribus tuta est siquidem
neque ex initio natiuitatis neque per dies singulos naturalem
meatum ipsae sustineant partes neque ita acria ferre consueuerint
liquorum siquidem nihil in se sanguis habeat mordacissimae
qualitatis
omnium tamen periculosior iudicatur ut erasistratus ait quae ad
cor fuerit facta eius secunda quae ad arteriam gutturis quam
graeci bronchum appellant et eius repentina magis atque
coaceruata ab ea quae paulatim fuerit effusa siquidem
defectiones ingerat aegrotanti atque difficultatem spirationis et
tussiculam et praefocationem cum neque naturalibus liquidis
ulla consuetudo per ipsam partem transeundi uideatur tertia
quae ad stomachum fuerit facta siquidem praefocationem minus
ingerat minus quidem a supradicta appetitum quoque cibi
exstinguat et propterea fame aegrotantes afficiendo debilitet
item post hanc secunda est quae ad inanitatem thoracis fuerit
facta siquidem circumfundatur pulmoni humor corruptus atque
cordi ultima est quae inter regionem peritonei et intestinorum
uenerit siquidem circumfundatur humor iecori et lieni et
uentri atque intestinis quae cum fuerint uexata ingerant
periculum
communiter autem siue uniuersim dicendo quod graeci catholicon
uocant omnium uomicarum uel eorum qui his afficiuntur
salutarem intelligimus ductum fore si post eruptionem factam
febres cessauerint et magis extemplo uel eadem die siti quoque
recedente atque perfecto appetitu cibi uentris quoque officio
parua atque congesta reddente ipsius etiam puris albido atque
eodem colore apparente et cum lenitate ac sine dolore suarum
egestionum et si per superna egeritur sine uehementi tussicula
neque coaceruatim sed per partes excluduntur liquida
pessima autem aut difficillima aut ut saepe contingit
interfectiua ferri iudicamus eis quibus post eruptionem febres
annexae perseuerauerint attestante siti cum fastidio cibi et
uentris fluore uel ipsius puris felloso uel liuido colore
coaceruatis egestionibus cum uehementi tussicula uiribus
depurgatis
haec est uomicarum significatio sed oportet ob earum
generationem fugiendam congruam tumoribus adhibere curationem
borum enim augmenta collectiones faciunt generari ut saepe in
pleureticis uel peripleumonicis uel similibus morbis quibus ita
formauimus curationes ut minime sinantur initia fieri uomicarum
at uero si iam perfectam uomicam uiderimus et tumore
corrupto in toto aut ex parte tumoris caruerit nomine oportebit
similibus adhuc perseuerare adiutoriis ut cataplasmatibus ex
polline tritici uel seminis lini aut foenigraeci uel hordeacei
confectis uel ex aqua mulsa aut hibisci decoctione cuius etiam
radix erit conterenda addita uaporatione spongiarum uel si in
inferioribus corporis partibus fuerit collectio encathismatibus
quoque iugibus erit utendum ex aqua et oleo calido ac decoctione
cuiusquam ex his quae cataplasmatibus congrua supra diximus
ante cibum praeterea olei calidi quicquam poto dandum
dehinc etiam mulsi mediocriter cocti tunc sorbilis offerendus
est cibus atque calidus est enim improprium ex parte adhuc
manente tumore quicquam acrius adhibere quo magis labor
aegrotantibus geminetur scilicet tumore asperato unde maiores
collectiones efficiuntur
pausante igitur tumore omni ex parte et nondum erupta collectione
oportet eius adiuuari celeritatem ut primum praescriptis
cataplasmatibus ficum faciamus admisceri cum hibisco tum
resinam terebinthinam adiuncto usu malagmatum quae congrua
responsionum docuimus libris ut est mnaseum item ex
tribus resinis quod graeci dia trion retinon uocant tum etiam
diagalbanes uel melinon uel quam appellant serapionos aut
diadictamnum uel quicquam simili promissione conscriptum
cibo autem dandus sucus ptisanae cum melle item porri capitati
uel atriplex quam graeci andraphasin uocant itemque urticam
iubendi praeterea aegrotantes magis supra latus iacere si in
superioribus a diaphragmate partibus collectio fuerit generata
cauenda etenim supina iacendi positio siquidem extenta arteria
angustetur quo et magna difficultas spirationis fiat et minima
liquidorum exclusio perficiatur
sed si his adhibitis collectionis non prouenerit eruptio
oportebit uehementioribus eam prouocare ne humor inclusus
plurima tardando membra corrumpat quapropter praepotandi sunt
aegri decoctione fici uel hyssopi ac rutae et origani et
tragorigani et thymi uel satureiae aut absinthii uel centaureae
aut marrubii aut semine radicum aut sinapi aut nasturtii cum
melle quorum aliqua etiam uiridia erunt mandenda item
medicamen quod appellatur dia trion pipereon potu dandum uel
diascordeon aut zopyrium multi tamen etiam hieram dandam
probauerunt et magis illam quae appellatur diacolocyntidos
adiuuat quoque eruptionis celeritatem sternutatio adhibita
et aliquibus etiam exscreatus quidam hinnibilis iugiter
affectatus ac si neque ita eruptio fuerit consecuta erit
ieiunus uel dato poto aut radicibus comestis uomitus adhibendus
aliqui uero in his qui superioribus a diaphragmate partibus
uexantur fumigationes adhibuerunt tardante eruptione hyssopum
uel thymum aut origanum incendentes uel sulphur et sandaraca aut
aloe uel storace impositis igni aegros hiscere iusserunt et
raptu quodam potili nidorem transuorare tunc dandum mel
thymminum probant per diem bis uel ter similare enim
inquiunt curationis genus chirurgiae sed uehementer caput
grauat implendo
ac si in intestinis fuerit collectio erunt per clysterem
inicienda ea quae praebibenda nuper ordinauimus
tum eruptione facta speculandum utrum per partes atque disposito
liquida excludantur an uero coaceruata aut omnino difficulter et
paulatim sed si partim et nullis obstantibus excludi uiderimus
erit a cibo abstinendus aegrotus uiribus permittentibus tum
alia die adhibita corporis unctione praepotandus his quae supra
memorauimus cibis quoque adiuuare collectionem quo omnia
liquida detrahantur dato mulso uel solo melle bibendo cum resina
terebinthina aut butyro non ueteri tum sorbilem dabimus
sucum ex alica uel ptisana melle admixto item porros coctos cum
oleo atque garo et ptisana tum etiam ex tritico ptisanam
confectam aut cum protropo uino aut scybelitico item lac cum
mulso et si eruptio liquidorum ad mictuales uias peruenerit
erunt adiungenda supradictis etiam mictualia medicamina quae
urinam prouocent a graecis diuretica appellata ut asparagi
olus atrium lactucae nunc coctae nunc incoctae item radices
et sorbilia lacte quoque confecta sin uero ad intestina eruptio
peruenerit quo per podicem exitum habeat cum supradictis
communiter erunt adhibenda quae uentris officium non densent
neque plurimum laxent quapropter mictualibus prohibitis
cibo ordinauimus maluam dandam betas cauliculos cucurbitas
sed si coaceruatim ac nimis liquida ferri uiderimus erit
abstinentia recusanda dandum mulsum poto sufficienter decoctum
et plurima sitis aegrotantibus indicenda dandus praeterea cibus
qui uentris teneat officium ut oryzae sucus sorbilis aut
lenticulae item pisces duri corporis quos sclerosarchus
graeci uocauerunt et uolantum sicciora et poto aqua imbrialis
offerenda quam uulgo cisterninam uocant calida item
medicamina quae ad humectam tussiculam conscripta sunt tum
uinum mediocriter asperum
sin uero difficulter atque paulatim liquida fuerint exclusa
erit inquirenda causa utrumne ob debilitatem aegrotantis id
euenerit quo minime ualeat excludere aliena an uero ob
crassitudinem liquidorum uel ob eruptionem aut in lateribus
factam uel in supernis partibus non in fundo collectionis
etenim si ob debilitatem aegrotantis id aduerterimus fieri erunt
subleuandae uires per resumptionem si autem ob
crassitudinem liquidorum tenuantia adhibenda atque
praepotanda quae supra memorauimus adiectis quoque similibus
electariis ut sunt ex melle resina uel lini semine cum
melle confecta ac nucleo pineo uel strobilis et urticae semine
praebibendum sinapi cum paruo pipere longo tunc hellebori
adhibemus purgationem
ac si ex uomicis ulcera tardantia perseuerauerint ea quae
superius a diaphragmate fuerunt quod discrimen appellauimus
ita curabimus ut est de phthisicis scriptum in stomacho uero
uel uentrem ut de coeliacis item in intestinis ut de
dysentericis in renibus uero ac uesica uel mictualibus uiis
potis medicaminibus atque clystere iniectis uel per cathetera
immissis utemur etenim si sordida apparuerint ulcera lacte
atque melle potamus semine cucumeris praeinfuso aut mulso
aut pinguibus palmulis cum passo aut nucleis cum amygdalis et
amylo similia etiam per cathetera immittenda aut tetrapharmacum
medicamen diligenter solutum sin uero limpida fuerint ulcera
erint encathismata adhibenda quibus praecocta fuerint aliqua
constringentia atque extrinsecus apponenda emplastra quae
cicatricem facere ualeant a graecis epulotica appellata poto
dandum lac cum amylo et cucumeris semine cum decoctione
phoenicobalani aut papaueris frixi atque constricti cum
uino protropo et amygdalis uel decoctione mali cydonii sorborum
et palmularum thebaicarum uel suco mali punici uel his quae
in farmaceuticon responsionum tradidimus libris ex quibus
est quod appellatur ariu et menecratus et ex tracantho atque
amylo et glycyrrhiza utendum etiam aquis sua uirtute
medentibus quas supra memorauimus itemque his quae in
aenaria insula et teanitarum prouincia esse perhibentur
ceterarum quoque resumptiuarum materiarum usum adhibentes ut
nutribiliorum sucorum
ubi uero inter intestina et peritoneum eruptio fuerit facta
siue ex ioecore siue ex aliqua ueniens collectionis parte
quaesitum est quomodo puris detractio fieri possit utrumne
per tenues uias uesicae ueniens atque in intestina acceptum
uideatur et propterea per urinam uel per uentris officium excludi
possit an uero sectis inguinum locis detrahi facilius uideatur
quod quidem erasistratus demonstrauit sed apparet nunc
chirurgia exitum puris faciendum incisa secundum inguen
peritoneos membrana quo corruptis liquoribus prolapsio
inferioribus apertis praebeatur tunc congrua adhibenda curatio
etenim incisa peritoneos membrana in cicatricem facile
conducitur et sine ullo periculo aegrotantis sanitas datur
ut est coniciendum ex hydropum paracentesin atque
chirurgia ramicis quam graeci enterocelen uocant neque
impossibile putandum etiam si quid remanserint facta
detractione chirurgiae per superficiem cutis ac tenuis uias et
per intestinorum cauitatem sudari quippe cum etiam in
hydropibus circumfusus humor intestinis saepe fuerit
exsiccatus quibusdam per uesicam feminis per matricem
sed omnibus communiter fortitudinem conuenit per nutrimenta
praestare facile enim correctio partium depulsa passione fiet
cum corpus fuerit naturali fortitudine possessum
 de superflua carne quam graeci polysarcian uocant  

accidunt corporibus superflua carnis incrementa quae graeci
ob nimietatem polysarcian uocauerunt sed est hoc passionis
genus contrarium nutrimento cessanti siquidem cessans
nutrimentum tabida faciat corpora idem ultra naturae modum
uehementius elatum plurimam faciat carnem generari ex qua
corpora grauata premantur praeterea hoc quoque speciem accipimus
cachexiae siquidem indecens difficultas patientes afficiat
nam sequitur nimia ac superflua multitudo carnis quae in
pinguem prominentiam erigatur cum tardo motu atque grauatione et
debilitate et ex paruo gressu anhelatione ac sudore ut suo se
corpore praefocari sentiant aegrotantes quo neque leuia ferre
ualeant uestimenta
multi igitur medicorum atque aliptarum salutaribus praeceptis
adiungendam diligentiam detrahendae carnis putauerunt intuentes
coenoteta quam epidosin uel euexian uocant hoc est habitudinis
augmentum sed hoc a sorano repulsum nos igitur solam
habitudinem intelligimus quae fuerit cum modica carne fortitudo
et seruanda magis quam repellenda polysarcian uero quam nunc
passionem dicimus recte cachexian nuncupamus quae multis
accidentibus denuntiet periculum etenim quae sequentur
animalia nutrimento dedita uel custodia reseruata ut flato atque
extento et prominenti corpore uideantur haec eadem cuncta
patientes sequentur similiter accidentia corporibus ulceratis
quibus uana caro concrescit uel eorum labiis quae fuerit acie
circumcisa renascitur
sed istius passionis duplex traditur differentia curationis
alia quae cohibeat fieri plurimum corporis nutrimentum quae
quidem ponitur in gestatione celeri et cibis non multum
nutribilibus ac moderatis ne plura corpus quam insumit
accipiat alia quae cyclica regula atque operosa recorporatione
formetur demutandi corporis causa sed ut docilis sermo ac
manifesta tradatur praeceptio partium erit memoranda curatio
conuenit igitur corpus exercere gestatione plurima ac
perseueranti animalium iugo uel curriculi motu et equitatione ac
nauicula item lectione et uocis exercitio uehementi uel
meditatione modulationis agonisticae et celeri gressu quo magis
labor surarum fiat item cursu atque sicca fricatione manibus
puris uel aspero linteamine et arenae aspergine tum
uolutatione in palaestra uaria quam graeci celadian atque
choricomachian uocauerunt quae sunt specialiter ab ipsius artis
praeceptoribus imperanda tum hoplomachia hoc est armorum ficta
conflictione item alienis laboribus exercitio hoc est
colluctantium uel coexercentium quam graeci heterocopian uel
trachelismon uocant atque longo uel raptorio machinamento quod
macron sparton uocauerunt item italica sphaera et
luctatione celeri et dura atque multa uel sicca fricatione
etenim oleo labentibus manibus fortitudo soluetur exercitii
conuenit etiam sole corpora torrere quod graeci heliosin uocant
tum paroptesi ex flamma uel carbonibus et siccis uaporationibus
prouocatur sudor et nunc feruentia lauacra quae plurimum
detrahant nunc frigida quae corpus in densitatem cogant
denique psychrolutarum corpora densa ac ueluti testea sentiuntur
conuenit etiam arenae litorariae adhibendus feruor tum
natatione maritima uel aquarum naturali uirtute medentium et in
lauacris sudore perfecto asperginem salis adhibere qua saepe
condita caro animalium ciborum uoluptati sicca seruatur atque
densior nec collecta marcescit tum fricamentum adhibendum quod
graeci smegma uocant ex nitro tuso atque in puluerem redacto
et post lauacrum longa cibi dilatio uel potus tunc enim
appetitio minima marcescit et eius acies temporis obtunditur
dilatione cum etiam digestionis parata proteruitas detracto
fomite languescit erit praeterea potus semper ante cibum
prohibendus uel in toto paruus dandus et magis cum cibi
sumuntur etenim immisso liquore plurimo fluidantur accepta
atque caro mollitur et digestione facile solidiora
appropriantur sed si plurimum quisquam sitierit paruum
uinum dabimus mediocriter asperum pulmentum uero alicam
amylum lac nucleos cerebrum oua pisces autem teneros uel
pinguia quaeque reprobamus panem dabimus frigidum fermentatum
autopyrum est enim minus nutriens et magis si fuerit
ueteratus specialiter autem siccus probandus est cibus item
pulmento danda sunt olera et pisces durioris naturae uel auium
sicciora uel agrestium ut leporis capreae porcina ex deposito
hoc est longo tempore sale siccata conuenit praeterea unum
cibum sumere et post sumptionem plurimum uigilare in requie
quidem quo multa corpus exhalatione insumatur uigilando additur
enim plurimum somno denique dormientium corpus ualidius fiet
potus dandus frigidus et perseuerante carnis multitudine erunt
initia cycli assumenda nunc ab omni abstinentia nunc a paruo
cibo et aqua nunc augenda ordine regulari item a ieiuno uomitu
sumendum est initium uel ex radicibus tunc ad drimyphagian
ueniendum ac mediae qualitatis materiam tunc uolantum atque
agrestium quae quidem erunt celeranda per dies minoris
breuitatis quo urgentius initia repetantur et in oleribus erunt
urinalia prouidenda ut asparagus pastinaca apium foeniculus
daucus porri capitati et horum similia sic enim communia
seruantes corpus ualebimus demutare accidentium quoque
coniecturam facientes quo elimatio carnis atque diductio
procedat
aliqui medici phlebotomiam probant atque purgatiua medicamina
quae cathartica appellant et clysterem et post lauacrum ilico
uenerem adhibendam ante cibum atque ipsa die paruum nutrimentum
poto aquam dandam item uomitum post uespertinum cibum alii
quoque ueluti passioni contrariam corporis expansionem ex
thalamo fieri probauerunt et appellant antipalon itemque
nocturni roris auram ante solis ortum bibendam
sed horum deliratio manifestis proditur rebus nam phlebotomia
uires depurgatae uexantur et corpora pannescunt nam graeci
rhaccosin uocant item purgatiuis medicaminibus et
clysteribus cum supradictis etiam liquida corrumpantur quo
malus habitus corporis fiat nam graeci cachexian uocant
uenerius uero usus effeminat membra atque fortitudinem tollit
item aliquibus bis in die ordinatum lauacrum et somnus
priusquam cibus sumatur quod quidam uoluerunt crassificat enim
somnus non tenuat corpora item uomitus post cibum uires enim
tollunt et quamquam corpori detrahant carnem implent tamen
necessario caput atque sensuales uias uexant et gingiuas in
putredinem mittunt atque os odore foedant taetro stomachum
limant et ipsum hominem sibimet faciunt displicere nam graeci
dysarestesin uocant cum inaequalitate febribus uicina est enim
improprium atque praua ratione aestimatum ob correctionem
paruarum maiores corporis uexationes inferre sed si forte
ciborum fuerit excessa moderatio tunc erit uomitus adhibendus
eius enim uexatione maior est immodicae sumptionis grauatio
item prae ceteris uehemens est maior quam ut oportet animi
officiis siue curis applicatio uidemus ob has causas etiam
studentium corpora fieri tenuiora limatione quadam animi iugium
cogitationum atque disputationum eorum uero qui segni ac pigro
ductu uitam trahunt solidiora atque pleniora fieri corpora ob
contrariam rationem
his de superflua carne conscriptis omnium tardarum passionum
curationes explicauimus nulla intentione neglecta
