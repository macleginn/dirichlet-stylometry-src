

 incipiunt capitula librorum matheseos iulii firmici materni
iunioris u c  

primus liber epistolam habet quid sit mathesis

secundus habet 

i de duodecim signis
ii de domibus stellarum
iii de altitudinibus
iu de humilitatibus
u de decanis
ui de partibus signorum
uii de finibus
uiii de stellis quae per diem quae per noctem gaudeant
ix de formis stellarum
x de ortu stellarum
xi de luna quid cui astro se iungens significet
xii de stellis quando sint matutinae
xiii de scematibus stellarum
xiu de moribus stellarum et quo tempore quas uires habeant
xu de stellis quando sint matutinae quando uespertinae
xui de moribus signorum et natura et anaforis et quibus uentis
subiacentur
xuii de duodechatemoriis
xuiii de octo locis et cardinibus
xix de deiectis locis
xx de ordine locorum
xxi de duodecim locorum potestatibus
xxii de nominibus duodecim locorum et quid sint stellae
sortitae et apotelesmata ipsarum
xxiii de qualitate geniturarum
xxiu de diametris trigonis quadratis hexagonis et ableptis
xxu de signis quibus partibus corporis sint adtributa
xxui quis deus quot annos uitae decernat
xxuii de temporum domino
xxuiii de diuisione temporum
xxix de anni diuisione
xxx de numeris antisciorum et apotelesma
tertius liber hoc habet

i hominem ad imaginem mundi
ii thema mundi
iii quae stellae in quibus locis singulares constitutae quid
faciant
iu de coniunctione solis et mercurii
u de coniunctione saturni et mercurii
ui de coniunctione mercurii et iouis
uii de coniunctione martis et mercurii
uiii de coniunctione mercurii et ueneris
ix de luna in quibus locis posita et cum quibus astris
constituta quid faciat
quartus liber hoc habet

i lunam maximam esse uitae hominis substantiam
ii de luna ad quam stellam accedens quid decernat
iii de luna cum ad nullum fertur et quem primo post uacuitatem
sui cursus contingat uel a quo defluat et ad quem currat et in
quibus locis quid faciat et a qua stella defluens uacua currat
et a nullo feratur cui se applicuerit uel a quo ad quem et in
quo scemate fuerit
iu de inueniendo loco fortunae et quid decernat inuentus
u de loco daemonis
ui de domino geniturae inueniendo
uii quae stella domina geniturae inuenta quid faciat
uiii domina geniturae aliae stellae iuncta quid faciat
ix quemadmodum anni climacterici inueniantur
x quando anni climacterici transeantur
xi de datoribus actuum
xii de uacuis locis et plenis et significationibus eorum
xiii quae signa sint masculina quae feminina
xiu de luna quo loco et cum quibus stellis inuenta quid
decernat et de eius defluctione
 iulii firmici materni iunioris matheseos liber primus  

olim tibi hos libellos mauorti decus nostrum me dicaturum
esse promiseram uerum diu me inconstantia uerecundiae retardauit
et ab isto scribendi studio dubia trepidatione reuocauit cum
fragilitas ingenii mei nihil se scire tale posse conciperet quod
dignum fore tuis auribus iudicaret

nam cum esses in campaniae prouinciae fascibus constitutus
cuius te administrationis meritum maxima honoris dignitate
nobilitat occurri tibi rigore hiemalium pruinarum et prolixi
itineris diuersitate confectus illic tu languentis et fatigati
corporis mei senium enisus es fidis et religiosissimis amicitiae
releuare fomentis cum itaque ad pristinum me statum solaciis
ac medelis tuis sanitas restituta reuocasset recolentes inuicem
pristinos actus et ad memoriam reuocantes honestas et uarias
sermonum fabulas serebamus

 posteaquam de actibus ac de processibus nostris confabulati
sumus scrutatus a me es sicut meministi totius siciliae situm
quam incolo et unde oriundo sum et omnia quae ueteres fabulae
prodiderunt cum uerae rationis explicatione quaesisti quid uelit
esse scylla quid charybdis quid concurrentium in freto
fluctuum turbulenta confusio quos disiuncta ac separata maria
certo horarum tempore ac spatio contraria undarum collisione
coniungunt quid faciant ignes qui ex aetnae uertice erumpunt
quae natura eorum quaeue substantia ex qua origine sine iactura
montis tanta proficiscantur et anhelent incendia qualis sit
lacus qui prope alueum symaethini amnis ostenditur cui palicus
nomen est qui semper crassitudine lurida sordidus liuentibus
spumis obatrescit et strepente coniugio stridulus argutum murmur
exibilat

 cetera etiam omnia mecum recolens et requirens quae tibi a
primo aetatis gradu et atticae et romanae litterae de
admirabilibus prouinciae siciliae tradiderunt ad ultimum ad
archimedis sphaeram sermonis atque orationis tuae ordinem
transtulisti ostendens mihi diuini ingenii tui prudentiam atque
doctrinam quid nouem illi globi quid quinque zonae quae diuerso
naturarum genere colorantur quid duodecim facerent signa quid
quinque stellarum sempiternus error operetur quid solis
cotidiani cursus annuique reditus quid lunae uelox motus
assiduaque luminis uel augmenta uel damna quantis etiam
conuersionibus maior ille quem ferunt perficeretur annus qui
quinque has stellas lunam etiam et solem locis suis
originibusque restituit qui mille et quadringentorum et
sexaginta et unius anni circuitu terminatur quae ratio orbem
lacteum faciat quae defectionem solis ac lunae cur
septentriones numquam caeli rotata uertigo ad occidentem
transferat orientique restituat quae sit aquiloni pars terrae
quae uero austro subiecta quae ratio terram ipsam in media parte
compositam librata aequabilitatis moderatione suspendat
quatenus oceanus quod quidam atlanticum aiunt mare terrae
spatium in modum insulae undarum suarum circumfusione concludat

 haec cum omnia mihi a te mauorti ornamentum bonorum facili
demonstrationis magisterio traderentur ausus sum etiam ipse
aliquid inconsulti sermonis temeritate proferre ut promitterem
tibi editurum me quicquid aegypti ueteres sapientes ac diuini
uiri babyloniique prudentes de ui stellarum ac potestatibus
diuinae nobis doctrinae magisterio tradiderunt  fui itaque
sicut ipse noui in ista promissione temerarius et me ut uerum
tecum loquar frequenter seuera obiurgatione reprehendi
cupiebamque si permitterer mutare promissum sed trepidationem
meam hortatio tui sermonis erexit coegitque aggredi quod
frequenter ex desperatione deserui nam cum tibi postea orientis
gubernacula domini atque imperatoris nostri constantini augusti
serena ac uenerabilia iudicia tradidissent nullum praetermisisti
tempus quo non a nobis exigeres quod tibi inconsulta
pollicitatione promisimus

 proconsuli itaque tibi et ordinario consuli designato
promissa reddimus orantes ac ueniam postulantes ne in istis
libris pondus et gratia perfectae orationis tractatus maximi aut
graues firmaeque sententiae a doctrinae atque eloquentiae tuae
iudicio requirantur in nobis tenue ingenium et sermo subtilis
et quod uere confitendum est matheseos permodica quae omnia
cum nos uaria desperatione turbarent adgressi sumus tamen
scribendi laborem ne licet in arduis ac difficillimis
promissionibus constituti prudentiae tuae lolliane doctissima
iudicia falleremus

 i  

 in uestibulo itaque orationis atque in ipsis principiorum
primordiis constituti nihil aliud agere debemus nisi ut his
respondeamus qui totam uim matheseos multiplici orationum genere
labefactare conantur qui sententiis ac disputationibus suis
omnem philosophiam diuinamque scientiam putant se posse elati
sermonis auctoritate perfringere quos sicut ego iudico et sicut
ipsis rebus probatur non infirmitas ipsius falsitasque
doctrinae sed contradicendi studia sollicitant ut certis ac
definitis rebus quas non tantum animo ac ratione cernimus sed
ipsorum oculorum acie et iudicio conspicimus argumentatione
pugnacis licentiae resistatur  hi namque nimis altis ac
subtilibus disputationibus suis ex ipsis primo mathematicorum
responsis quasi per cuniculum quemdam ad labefactandam hanc totam
scientiam conantur irrepere qui quanto uehementius pugnant
quantumque persuadendi uias quaerunt tanto fidem astrologiae
uehementius fortiusque confirmant  neque enim esset eius uera
substantia nisi contra eam tantis argumentorum uiribus
niterentur nec hoc est admiratione dignum cum sciamus inter
ipsos quanta sit ipsa deorum naturae dissensio quantisque
disputationum argumentis uim totam diuinitatis conantur euertere
cum alii deos non esse dicant alii esse quidem sed nihil
procurare definiant alii et esse et rerum nostrarum curam
procurationemque suscipere et tanta sint hi omnes in uarietate
et dissensione uersati ut longum et alienum sit hoc praesertim
tempore cum aliud opus adgressi sumus singulorum enumerare
sententias  nam alii et figuras his pro arbitrio suo tribuunt
et loca adsignant sedes etiam constituunt et multa de actibus
eorum uitaque describunt et omnia quae facta et constituta sunt
ipsorum arbitrio regi gubernarique pronuntiant alii nihil
moliri nihil curare et ab omni administrationis cura uacuos esse
dixerunt adferuntque omnes uerisimile quiddam quod auditorum
animos ad facilitatem credulitatis inuitet  quae uero de
animae immortalitate dicta sunt diuini illius platonis et
acerrimi atque ardentissimi aristotelis contraria sibi ac
repugnantia dicta demonstrant nam de bono ac malo diuersae inter
se mobilesque sententiae  quarum explicationem nunc
praetermittendam puto neque enim hoc genus disputationis
intrauimus nec ad haec refutanda uel confirmanda animum nostrum
consiliumque formauimus sed omnia haec ideo breui oratione
perstrinximus ut contradicentium contentiosa commenta cunctis
hominibus patefacto sui studio panderentur

 libet itaque censere quae de mathesi dicant et curae est
omnia quae ab illis dicta sunt breui oratione perstringere
explicaturi enim matheseos atque astrologiae substantiam non
debemus diutius in alienis operibus immorari

 ii  

 primo itaque de moribus hominum coloribusque conueniunt
dicentes si stellarum mixturis mores hominibus coloresque
tribuuntur et quasi quodam picturae genere atque artificio
stellarum cursus mortalium corporum liniamenta componunt id est
si luna facit candidos mars rubeos saturnus nigros cur omnes
in aethiopia nigri in germania candidi in thracia rubei
procreantur quasi luna et mars in aethiopia uim suam uiresque
non habeant et potestatem suam fingendique licentiam in germaniam
ac thraciam saturni deserat stella  de moribus uero illud
addunt si saturnus facit cautos graues tardos auaros ac
tacitos iuppiter maturos bonos benignos ac modestos mars
crudeles perfidos ac feroces sol religiosos nobiles ac
superbos uenus luxuriosos uenustos et honesto gratiae splendore
fulgentes mercurius astutos callidos et concitati animi
mobilitatibus turbulentos luna acutos splendidos elegantes et
popularis splendoris gratia praeualentes cur quaedam gentes ita
sunt formatae ut propria sint morum quodammodo unitate
perspicuae  scythae soli immanis feritatis crudelitate
grassantur itali fiunt regali semper nobilitate praefulgidi
galli stolidi leues graeci afri subdoli auari syri acuti
siculi luxuriosis semper asiani uoluptatibus occupati et
hispani elata iactantiae animositate praeposteri  ergo
scytharum rabiem numquam mitigat iuppiter nec italis sol
aliquando denegabit imperia nec leuitati graecorum saturni
stella pondus imponit nec asiana lasciuitas sobria iouis
moderatione corrigitur nec siculorum acumen frigido ortu
aliquando saturnus obtundet nec syrorum auarities lasciuis
ueneris radiationibus temperatur nec afrorum malitiosa commenta
et bilingues animos salutare iouis sidus impediet nec hispanorum
iactantiam pigrum poterit saturni lumen hebetare nec gallicam
stoliditatem mercurii sapientissimum sidus exacuet

 illa uero ipsorum inter ea potentissima et uehementer contra
nos posita peroratio est quod aiunt ex istius artis instituto
omnia ex rebus humanis uirtutum officia tolli si temperantia
fortitudo prudentia iustitia stellarum decretis non nostris
adscribuntur uoluntatibus iam si quis societatis caritatisque
uinculum ruperit et conciliationis humanae iura neglexerit
totumque se feritati perfidiaeque tradiderit facinus suum et
animi peruersas cupiditates securus stellarum iudiciis adscribat
 sit iniquus sit perfidus sit maliuolus sit irreligiosus
quia haec uitia mala mercuri cum marte perfecit constellatio
cur animum nostrum fortitudinis studio roboramus cur erecta
mente sublimique constantia et diuinarum uirtutum magisterio
formati in acerbis casibus costituti mortem doloresque
contemnimus si gloriae laudem et potentissimae dignitatis
insignia nec appetentibus nobis sol iouis bona coniunctionis
societate largitur  frustra igitur consilio ac ratione
errantis animi uitia comprimimus frustra luxuriosas libidinum
illecebras temperamus frustra grauitatis instinctu aequitatis
modestiam iuraque conquirimus si mercurius iouis ac lunae bonis
radiationibus temperatus ad desideria nos et cupiditates istius
uirtutis inflammat

 etiam singulos homines hac disputationis oratione conueniunt
frustra habes o bone uir dilectum bonarum rerum ac malarum
fugiendi cupiditatem quid te honestis prouisionibus ac
diligentiae suffragiis munis si totum hoc tibi non scientia sed
aut saturnus praestat aut iuppiter contemnamus si uidetur
deos et religionum sanctas uenerabilesque caerimonias sacrilego
desperationis ardore publicemus  quid inuocas arator deos
sine cura numinis tui ingenio segetis sulcus aequatus est tu
qui per aperta iuga oliuam in aciem distinctis componis
ordinibus frustra deuoues uitium palmites libero tuo religiosa
cum trepidatione cuiusquam si sine praesidio diuinitatis
stellarum cursu aut denegantur aut dantur  tu qui promulgas
leges ac iura sancis tolle scita refige tabulas et istis nos
seuerissimis animaduersionibus libera illum sacrilegum
mercurius ut mathematici uolunt illum adulterum uenus fecit
illum ad neces hominum martis sidus armauit illum mutare
tabularum fidem illum uenena miscere illum quiescentium securas
animas et iam lethaei fluminis obliuione purgatas mercurius
cogit nefariis carminibus excitare  ecce ille incestis
inflammatur ardoribus illum uides puerorum complexibus
inhaerentem causam huius tanti mali marti tribuimus aut ueneri
ille te iubente manu carnificis sine causa percussus est in
illum per pr dicta sententia est si non suo studio sed
stellarum uitiosa coactus est radiatione peccare non habetis
magistratus iustam animaduertendi substantiam quia scitis nos
ad ista uitia malignis stellarum semper incitari fomitibus

 haec atque alia simili oratione componunt quaerentes
utrumnam stellas animantes an inanimantes esse dicamus ut istius
quaestionis conclusione confusi difficile animi nostri iudicium
sententiamque promamus quicquid enim horum dictum fuerit
syllogismorum aculeis in contrarium uertunt ut ad arbitrium
ipsorum constrictus respondentium sermo consentiat

 iii  

 in quibus rebus et disputationibus ingenia quidem nos eorum
laudamus propositum uero institutumque uitiamus quia nobis
fidem suam astrologia responsionum apotelesmatumque diuinis ac
manifestissimis auctoritatibus comprobauit  addunt etiam
quidam ut nobis ex aliqua parte consentiant et ut eblandito
consensu totam istam scientiam dubitationis desperatione
exturbent habere quidem doctrinam istam uim maximam sed ad
liquidum propter partium minutorumque breuitatem ac uelocissimum
siderum cursum caelique pronum rotatae uertiginis lapsum neminem
peruenire posse confirmant ut ista eorum ueri simili definitione
sermonis totius scientiae substantia subruatur  nos uero
licet sit nobis tenue ingenium et angustae orationis paene
inefficax sermo cum tamen debemus ipsius rei ueritate refutare
quae dicunt et responsionum apotelesmatumque constantia diuinae
istius scientiae confirmare praecepta respondebimus tamen a te
decus nostrum lolliane ueniam postulantes ut in refutationibus
omnibus ueritatis fides non orationis splendor ac substantia
requiratur

 et primum quidem uellem ut profiteretur iste uehemens
mathematicorum accusator qui artem istam tam elata oratione
persequitur utrumnam cepit aliquod ipsius scientiae
experimentum an sciscitanti ei nemo uera respondit an uero
aspernatus audire et sperans aures suas istis responsionibus
pollui seuerus et uehemens et totius quodammodo diuinitatis iura
perturbans argumentorum suorum aculeos licentia exercitati
sermonis exacuit  si quaerenti ei uera responsa sunt et
respondentis sententiam fides secuta est ueritatis cur notat
quod admirari debuerat cur diuinam scientiam proditoris animo
perfidus accusator impugnat  si uero erraticis
responsionibus is qui mathesin se scire profitebatur non potuit
implere quae dixerat et responsa eius mendacia promissionis
immaculant imperitia illius temeritasque pulsanda est et fallax
infamanda promissio omni enim malo dignus est quod per illum
stet ut praeclarae artis studium falsis responsorum mendaciis
obumbretur  qui uero quaerere aliquid aut audire noluit nec
iudicium aurium suarum uera respondentibus commodauit ueritus
scilicet ne rigidas eius cogitationes fides ueritatis
infringeret inique facit si notandum putat quicquid potuit 
uel non potuit obtusa mentis intentione  percipere iniusti
sunt enim semper sicut nouimus iudices qui de incognitis sibi
pronuntiant rebus et non habet iudicandi auctoritatem qui ad
statuendum aliquid imperita licentia temeritatis adducitur nec ad
effectum sententiae examinatis partium allegationibus profertur

 unde si impugnat is qui a prudentissimo mathematico et
audiuit aliquid et credidit et probauit malitioso mentis
instinctu et pugnaci studio notabilia contradicentis uota
concepit si uero interroganti ei imperitus professor falsa
respondit non mathesis sed hominis fallax ac temeraria notetur
inscitia qui uero nec audire uoluit nec iudicare frustra sibi
pronuntiandi uindicat partes quia eius rei cuius experimentum
capere noluit non est idoneus ut possit notare substantiam

 iu  

 quod uero nos in isto studio quidam opposita scientiae eius
difficultate deterrent libenter amplectimur uere enim sunt res
arduae atque difficiles et quas non facile possit animus terrenis
sordium laqueis impeditus licet ipse ignea sit diuinitatis
immortalitate formatus facili inquisitionis ratione percipere
 diuinitas enim eius quae sempiterna agitatione sustentatur
si in terreno corpore fuerit inclusa iacturam quamdam
diuinitatis suae patitur temporalem cum uis eius atque
substantia coniunctione et societate terreni corporis et assidua
dissolutione mortalitatis hebetatur unde fit ut omnia quae ad
inuestigationem diuinarum artium pertinent difficili semper nobis
cognitione tradantur  quapropter quia nos libenter ac
facile in ista parte consensimus ostendentes cur diuinae res
difficili inquisitione cernantur confiteatur etiam ipse necesse
est quod animus qui immortalis est si a uitiis ac libidinibus
terreni corporis fuerit separatus ac suae originis et seminis
constantiam retinens uim suae maiestatis agnouerit omnia quae
difficilia putantur atque ardua facile diuina mentis
uestigatione consequitur  dic mihi quis in caelo iter maris
uidit quis ex attritu lapidum scintillam latentis ignis
excussit quis potestates cognouit herbarum cui se tota natura
diuinitatis et ostendit et prodidit nisi animo qui ex caelesti
igne profectus ad regimen et ad gubernationem terrenae
fragilitatis immissus est  ipse et huius scientiae rationem
ipse computos tradidit ipse solis ac lunae et ceterarum
stellarum quae a nobis errantes a graecis uero planetae
dicuntur cursus regressus stationes societates augmenta
ortus occasusque monstrauit et in fragilitate terreni corporis
constitutus breui maiestatis suae recordatione haec omnia ut
traderet non didicit sed agnouit  ecce cognoscitur et
inuenitur quo in signo saturni gaudeat stella et quando frigus
eius fomento alieni ardoris incalescat ecce motus et cursus eius
per dies singulos horasque colligimus praedicimus etiam quando
retrogradus ad stationem pristinam reuertatur quando tarditatis
eius pigros cursus regali maiestatis auctoritate uicinum solis
lumen exagitet quando profectus ab eo solis ardor tardae
agitationi quietam tribuat potestatem post quantum tempus ad
eamdem signi partem unde semel recesserat pigra rursus
molitione perueniat  haec et in iouis stella eadem ac pari
ratione cernuntur licet enim breuiori temporis spatio simili
tamen etiam ipsa per xii signa agitatione percurrit mars etiam
quem uides ignitis fulgorum ardoribus sanguinolentum et minaci
luminis coruscatione terribilem ecce cum ad saturnum cum etiam
ad eius uenerit domum ignes eius natura alieni frigoris
temperantur et licet sint incitatiores huius sideris cursus
eadem tamen etiam ipsi ratione cernuntur  ueneris etiam et
mercurii cotidiana nobis obsequia monstrata sunt hae enim
stellae breui interiecto spatio circa solis orbem currunt
pariter aut sequuntur aut una subsequens stella alteri
praeeundi concedit obsequia scimus quando uespertino quando
matutino ortu nobis appareant quando solis orbe absconsae
lateant quando ex radii eius splendore liberatae lucido sui
nitore praefulgeant  quid de lunae uobis cursu uidetur quam
dicimus quando supplementis sollemnibus attriti orbis nutriat
damna quando pauperata luminibus iacturam propriae maiestatis
agnoscat haec enim cum uicina soli siue crescens siue deficiens
fuerit radios luminis sui quasi solem uenerata submittit ut
fraternis ignibus rursus ornata cum longiores cursus sui fecerit
metas renata fulgidi splendoris ac renouata luminis ornamenta
circumferat  ecce aliud maius addiscimus quod cum
acciderit imperitos homines monstruosa semper timiditate
perturbat cum sol medio diei tempore lunae radiis quasi
quibusdam obstaculis impeditus cunctis mortalibus fulgida
splendoris sui denegat lumina quod optati et paulini consulatu
ut de recentioribus loquar cunctis hominibus futurum
mathematicorum sagax praedixit intentio quando rursus luna
terrenarum altitudinum adumbrata regionibus simili ratione
deficiat quod frequenter fieni lucidae noctis serenitate
peruidimus

 haec omnia mathematicorum collegit ingenium et computatione
sollerti diuinae dispositionis secreta perdidicit uellem
itaque mihi tu quicumque es quaerenti ea respondeas quid
difficilius putes esse cursus siderum inuenire quos nunc
inuentos exposui qui modo per altum modo per latum modo per
demersum feruntur qui nunc se austri nunc aquilonis regionibus
ac flatibus iungunt nunc decedunt nunc absconduntur nunc
directo cursu nunc retrogrado nunc statiua tarditate subsistunt
et intentionem quaerentium ex ista cursus sui uarietate
confundunt an inuentis stellarum cursibus definire postea quid
per omnem terrarum tractum mixtura ipsarum radiatioque
perficiat  qui enim ad consentiendum ipsa radiationis
ueritate compelleris quod cursus hos siderum adsidua
obseruatione computationis inuenimus consentias oportet
necesse est quod inuento stellarum cursu facile postea officia
ipsarum potestatemque uideamus difficilia sunt enim semper et
ardua ad quae rudes et indocti inconstantia trepidationis
accedimus nec facile possumus consequi ratione quicquid non
praecedentia nobis magisteria tradiderunt  sic prima
litterarum signa cum quadam fastidii aspernatione cognoscimus
sic in incognito itinere constituti in primis uestigiis paene
deficimus uides ut primos discentes computos digitos tarda
agitatione deflectant illum quem uides natantem ex crebra
submersionis trepidatione deficere post paululum assidua
brachiorum agitatione firmatus per summas elapsus undarum spumas
facili se mobilitatis leuitate suspendit quoniam haec omnia id
est litteras computum musicam ceteraque quae discimus tunc
facili ratione percurrimus cum primae originis iam confirmata
ingenii conceperit disciplina

 ergo quia constat difficilius fuisse inuenire stellarum
cursus quam definire quid faciant de inuento enim earumdem cursu
nulla dubitatio est quem uolentibus discere primum calculo
deinde ipsa oculorum uisione monstramus quid impugnatis
scientiam cuius principiis ac parti consentientes totam eius
substantiam roboratis

 u  

 sequitur ut de coloribus ac moribus disputemus et omnem istum
calumniosae quaestionis locum ueris argumentorum uiribus
refutemus ut discussis omnibus atque purgatis securi ad ipsius
scientia uenerabilia secreta ueniamus

 cur inquit omnes in aethiopia nigri in germania candidi
si figuras hominibus et colores stellarum cursus diuersa
radiationis commixtione largitur

 oportebat quidem nos in ista quaestionis parte copiosa
oratione pugnare ut astuta et calumniosa commenta adulti
sermonis uiribus uincerentur sed coartauimus omne dicendi
studium solis ueritatis uiribus ne copiosae orationis illecebris
affluentiaque sermonis et argumentationis licentia captas
iudicantium aures ad falsarum opinionum ineptias transferamus

 et primum quidem uellem ut quaerenti mihi respondent an in
hoc ipso populo in quo nunc constituti sumus una sit omnium
hominum similisque forma licet sit omnium una natura  opinor
hoc eum esse dicturum quod omnes ciues nostri dissimilis sint
uultus uarietate formati nec eadem est omnium similisque forma
et si dubitat quod non opinor aspiciat cum in unum se locum
totius populi multitudo collegerit quod in theatris uel in
contionibus fieri consueuit et oculorum suorum aciem iudiciumque
ad formam totius transferat turbae et ostendat mihi si potest
duos saltem aliquos in tantis milibus hominum qui isdem ac
similibus membrorum liniamentis uideantur esse formati prodeant
simul patres liberi fratres et cum sit omnium necessitudo
sanguine iuncta diuersa tamen formarum designatione cernuntur
nec inuenitur aliquis alteri ita similis ut non uultus eius ab
alterius uultu ex aliqua parte dissentiat

 unde constat generis quidem nostri substantiam et ipsam nudi
ac solius corporis formam ex quattuor elementorum commixtione
prouidi numinis artificio esse formatam colores uero nobis ac
formas mores etiam et instituta de nulla re alia nisi stellarum
perenni cursus agitatione distribui  habent enim stellae
proprium sensum diuinamque prudentiam nam puro diuinitatis
animatae conceptu summo illi ac rectori deo qui omnia perpetua
legis dispositione composuit ad perennis procreationis
custodiendum ordinem infatigabilibus consensionibus obsequuntur
 nec enim est aliquis homo quem tam sacrilega desperatio
temeritate exagitet ut in terra ubi omnia uidet esse mortalia
dicat esse prudentiam illic uero ubi omnia immortalitate
perpetuitatis ornantur non prudentiam esse non rationem aut
prouisionis ordinem obstinata mentis animositate definiat 
quis dubitat quod per has stellas terrenis corporibus diuinus
ille animus necessitate cuiusdam legis infunditur cui descensus
per orbem solis tribuitur per orbem uero lunae praeparatur
ascensus  mens enim illa diuina animusque caelestis per omne
mundi corpus in modum circuli collocatus et nunc intrinsecus
nunc extrinsecus positus cuncta regit atque componit et
propriae originis generatione conceptus ad procuranda et
conseruanda omnia ignita ac sempiterna agitatione perpetuat nec
hoc officium aliqua fatigatione deponit ut se ipsum atque mundum
omniaque quae intra mundum sunt perpetua sui atque infatigabili
mobilitate sustentet

 ex hoc animo hi sempiterni stellarum ignes qui globosae
rotunditatis specie formati circulos suos orbesque celeri
festinatione perficiunt maiestate diuinae illius mentis animati
partem animi ad terrena corpora transferunt quae spiritum ex
illis perpetuis animi fomitibus mutuantur  hac ratione
immortalis animus in nobis caducam terreni corporis fragilitatem
confidentia suae maiestatis exornat ut et ipse auctori suo
originique ex aliqua parte respondeat qui diffusus per cunctas
animantes quae terrena conceptione gignuntur facit ut diuino
animatae fomento perpetuae generationis propagatione uiuescant

quare nunc cum simus cum stellis quadam cognatione coniuncti
non debemus eas sacrilegis disputationibus propriis priuare
potestatibus quarum cotidianis cursibus et formamur pariter et
creamur

 ui  

 unde quod tu per nos fieri posse definis ut homines a cultu
deorum religionumque profano mentis furore reuocemus qui omnes
actus nostros diuinis stellarum dicimus cursibus confici
falleris et contrarium putas et a uera ratione dissentis nos
enim timeri deos nos coli facimus nos numen eorum maiestatemque
monstramus cum omnes actus nostros diuinis eorum dicimus
agitationibus gubernari  colamus itaque deos quorum se nobis
origo stellarum perenni agitatione coniunxit et maiestatem
eorum gens humana supplici semper ueneratione suspiciat
inuocemus suppliciter deos et religiose promissa numinibus uota
reddamus ut confirmata animi nostri diuinitate ex aliqua parte
stellarum uiolenti decreto et earum potestatibus resistamus

 hoc debere nos facere uir diuinae sapientiae socrates docuit
nam cum quidam ei de moribus suis cupiditatibusque dixisset quas
ille simili ratione collegerat sunt inquit ut dicis
agnosco confiteor et uir prudentissimus latentia facili
confessione detexit sed haec inquit omnia a me prudentiae ac
uirtutum auctoritate superata sunt et quicquid uitii ex praua
concretione corpus habuit animi bene sibi conscia diuinitas
temperauit

 hic intellegi datur stellarum quidem esse quod patimur et
quae nos incentiuis quibusdam ignibus stimulant diuinitatis uero
esse animi quod repugnamus nam quod ad leges pertinet quibus
peccata hominum seuera coercitione plectuntur eas recte
prudentissima constituit antiquitas animo enim laboranti per eas
opem tulit ut per ipsas uis diuinae mentis perniciosa corporis
uitia purgaret

 uii  

 sed iam quia ad istam nos necessitatem quaestionis adduxit
dilata responsione quae de moribus et coloribus parabatur cuius
fundamenta ex aliqua parte iactata sunt ostendamus etiam leges
potestati fatorum necessitatique seruire et hoc eas semper
facere quod fatorum decreuit auctoritas  quod ut probemus
longiora repetere debemus exempla ecce ille iuuenis integris
uiribus diues innocens et modestus nullo domestici facinoris
exagitatus impulsu nulla timoris trepidatione compulsus laqueo
se suspendit et perdidit alterius iam palpitantis laqueum rupit
inimicus et qui ob dedecus uitae morti propria animaduersione
se dederat soluto laqueo iudicantis sententia liberatur quis
hoc alius nisi uis fati necessitasque perficit ut ministri necis
qui ad exhibendum reum fuerant destinati oppressum malis suis
hominem et conscientiae animaduersione damnatum ex medio
imminentis mortis periculo liberarent  ille rursus cui omnes
innocentiae testimonium perhibent stricto gladio tamquam
cogeretur incubuit et minacem mucronis aciem costis innocentibus
condidit ille uir integer sobrius ac pudicus cuius uitam
semper sumus institutumque mirati ecce per praecipitia proiectum
corpus flebili laceratione dispersit ille iustus uitam suam
misera mendicatione sustentat ille uero quem famosi sceleris
maculauit infamia felicibus subleuatur augmentis et maximis
honorum cumulatur insignibus ecce pirata post infinitas
innocentium neces in cruento sinu felices suscipit filios ille
innocens et ab omni scelerum  separatur inuidia  cui
haec tribuis quis ista fieri permittit cui tantum de nobis
licuit da manus et aliquando istis nos contentionum
conflictationibus libera ut haec omnia quae fragilis et caduca
consueuit ferre mortalitas fortuitis stellarum cerni cursibus
etiam tua confessione confirmes

 quid de decore honoribus malorum et de fuga exiliisque
bonorum dicimus uides illum seruilibus maculis infectum sordes
ac labem generis sui consularium fascium nobilitate protegere
ille ingenui sanguinis ornamenta circumferens honorum debitis
priuatur insignibus ille primo aetatis gradu positus nulla
praeferens ornamenta uirtutis omnes honores praecipiti
celeritate continuat ille iam deficientis aetatis senio
confectus et testimonium egregiae uitae  cursu nunc primo
in adeundis honoribus auspicatur  quae istum senem ratio
retardauit atquin illi omnia honorum ornamenta uitae meritum
pollicebatur quis illum iuuenem ad tantum honorum cumulum de
quo nihil adhuc tale sperare poteramus cursus repentinae
felicitates impegit nisi uis ills quam dicimus fati quae
stellarum agitatione perficitur operata est ut illum cogeret
hunc retardaret  quid iam de damnationibus eloquar maiorum
peccatorum aut criminum merito dicebas paulo ante frequenter
uidimus huiuscemodi iniurias omnium consentiente iudicio
innocentibus irrogatas  prudentissimum illum atheniensium et
singularis iustitiae uirum qui uitae atque uirtutum merito
sapientis cognomen acceperat infamis testulae iactus exegit
socrates uero cuius prudentia testimonio diuinitatis ornatur
formatis moribus hominum et diuina institutione compositis
falsis accusationibus obrutus est acerbae delationis oneratus
inuidia indefensus et proditus seuerae animaduertentium
potestati subcubuit quotiens fortuna imperatorem alcibiadem
quotiens exulem fecit  quid de ista sortis uarietate dicamus
patiebatur haec alcibiades ad ciuilem imperandi modum socratis
diuinis magisteriis institutus et cum semper et ubique prospere
duxisset exercitum fortunae contra se saeuientis inuidiam
uitare non potuit sed illum forsitan ut quidam uolunt absit
enim ut hoc nostra oratione firmemus prauarum cupiditatum
desideria ceperant et incautae temeritatis fefellit improuisa
uis aliud ergo proferamus exemplum ut uel sic ad confessionis
angustias coarteris  platonem cum illis animi uirtutibus
cum illa sapientiae doctrina uendidit fatum et illam diuini
animi disciplinam tyrannicis crudelitatibus ac ludibriosis
dionysii potestatibus tradidit si haec non sufficiunt ad
pythagorae naufragia reuertamur qualis uir ille fuerit omnibus
notum est cuius uirtutem sapientiam prudentiamque et diuina
animi commenta et hominum et deorum probauere iudicia  ecce
ad summum cuncta perdidicit et ne quid deesset eius diuino
ingenio peregrinis etiam magisteriis imbutus ad omnia sapientiae
secreta penetrauit et ut uerius loquar diuini animi intentione
primus immo potius solus in ista positus fragilitate terrena
naturam et originem prouidi numinis ac diuinae maiestatis
inuenit salutare illud ut quidam uolunt et prouidum numen per
dies singulos sequebatur cuius monitis atque praeceptis purgatis
animi sordibus ad omnia uitae ornamenta et uirtutis extorrem
atque exulem ciuium suorum seuerissima decreta fecerunt  is
patriam fugiens totamque graeciam ad aliena primum transiuit
imperia sybarim et crotonam exul incoluit sed nec ibi illum
diutius fortuna detinuit nam nunc per locros nunc per tarentum
et per omnes paene italiae oras fugitiuus errauit ecce ad
ultimum flamma saeuiente circumdatur et cum illo pariter
miserorum turba incendio grassante conficitur

 quid agis etiam nunc derogas fato et stellarum uim
obstinata animositate contemnis cum uideas bonorum malos exitus
malorum prosperos actus innocentium  securitates cui haec
tribuis cuius haec putas fieri decretis iniqui sumus si cum
haec omnia nobis fatorum imperia decernant adhuc rigidae
contradictionis animositatibus repugnamus in summa tibi
respondendum est quia hoc nos facere praesentia hortantur
exempla et ille qui nocens est fato cogente peccauit et ille
qui innocens damnatur fatali necessitate compulsus seueram
animaduersionis sententiam pertulit

 ad te nunc singularem uirum plotine ueniemus ut
allegationes nostras recentium exemplorum patrociniis muniamus
quas ille philosophiae non attigit partes cum doctrina eius
uitae sequeretur insignia cum id quod docebat non alieno sed
proprio uirtutis ostenderetur exemplo cuius ex ore tamquam ex
adyto quodam diuinae sententiae proferebantur fuit namque ille
uir ad omnia uirtutis ornamenta compositus et omni diuinarum
dispositionum studio firmatus iustus fortis prouidus
temperatus et qui se crederet fortunae impetus prouidentiae posse
ratione superare

 primum itaque locum sibi quietae sedis eligit ut ab omni
humanae conuersationis strepitu separatus fortunae se liberaret
inuidia solis diuinae institutionis uacaturus insignibus ut
contra fortunae omnes minas integro se et incorrupto praesidio
uirtutis armaret  ista itaque confidentia mentis erectus
etiam corporis sui curam tuitionemque suscepit ut nihil uacuum
ac nudum relinqueret ubi se posset licentia fortunae saeuientis
exercere in salubri se ac pura regionis parte constituit nam ad
collocandam sedem amoenum sibi campaniae ciuitatis solum
elegisse narratur ubi semper aeris quieta moderatio cunctos
incolas salubri uegetatione sustentat ubi nec uis hiemis nec
flagrantis solis accessio sed composita temperies ex utroque
moderatur ubi aegritudine aliqua laborantibus hominibus
ingentium fontium calore et feruescentium aquarum salutari
fomento conciliata sanitas irrigatur  illic constitutus
honorum primum contempsit insignia illos ueros honores putans
quoscumque illi diuinum prudentiae magisterium contulisset nulla
illum diuitiarum desiderii ceperant sed has putabat esse
diuitias quibus animus ornatus auctorem posset propriae originis
inuenire  ecce in quadam parte orationis suae sicut mihi
uidetur improuidus et incautus uim fatalis necessitatis
adgreditur et homines fortunae decreta metuentes seuera orationis
obiurgatione castigat nihil potestati stellarum tribuens nihil
fatorum necessitatibus reseruans sed totum dicens in nostra
esse positum potestate  longum est enumerare quid de rebus
singulis senserit qua se ratione fatali sorti subtraxerit qua
uim istam id est stellarum atque fati sententiarum
argumentatione turbauerit sed haec adhuc integer incolumisque
narrabat numquam ille ad socratis finem platonisue exitum
contorsit oculos uel mentem utique sicuti suspicari datur
multa illorum mentibus multa uitiis adscribens

 ecce se illi in ista confidentiae animositate securo tota
fatorum potestas imposuit et primum membra eius frigido sanguinis
torpore riguerunt et oculorum acies splendorem paulatim
extenuati luminis perdidit postea per totam eius cutem
malignis humoribus nutrita pestis erupit ut putre corpus
deficientibus membris corrupti sanguinis morte tabesceret per
omnes dies ac per omnes horas serpente morbo minutae partes
uiscerum defluebant et quicquid paulo ante integrum uideras
statim confecti corporis exulceratio deformabat  sic
corrupta ac dissipata facie tota ab illo figura corporis
recedebat et in mortuo ut ita dicam corpore solus superstes
retinebatur animus ut ista grauis morbi continuatione confectus
et tormentis propriis coactus ac uerae rationis auctoritate
conuictus uim fati potestatemque sentiret et ut confecti corporis
laceratione quassatus sententiam fortunae pronuntiantis
exciperet  quid nunc de huius famosa dicimus morte cur eum
non potuere uirtutes id est prudentia temperantia fortitudo
iustitia ab istis fortunae animaduersionibus liberare sensit
itaque etiam iste uim fati et excepit finem quem illi stellarum
ignita iudicia decreuerant ex istius ualitudinis acerbitate
confectus proprio exemplo non sermonis licentia cunctos homines
docuit potestatem fatorum nulla posse ratione contemni

 scis etiam ut rursus ad antiquiora redeamus exempla quae
miltiades post uictoriam passus sit quae themistocles
sustinuerit post triumphos quibus sunt aerumnarum calamitatibus
implicati ab his scilicet quibus per illos et libertas reddita
uidebatur et patria  quis contra illos saeuientis populi
rabiem concitauit quis conflauit inuidiam quis tam acerbum
indixit odium ut beneficiorum et redditae libertatis immemores
ut graui furoris instinctu et effrenatae leuitatis erroribus
innocentes ac strenuos uiros populari animaduersionis acerbitate
percuterent nisi uis necessitasque fati infatigabilis quae
semper potestate dominatur

 ad romana nunc si placet reuertamur exempla ecce ignauus
ille uir et omni infamiae maculatione pollutus syllam dico qui
a primo uestigio pubescentis aetatis in scurrarum gremiis per
damna nundinati pudoris adoleuit totiens prospere duxit
exercitum et ut felix diceretur fecerunt innumerabilia
reipublicae naufragia  respice quotiens laceratis patriae
uisceribus ciuili sanguine cruentatur ecce innumerabiles
proscriptionum tabulas ponit et cruentarum pecuniarum parricidali
collatione ditatur sed nunc licet sit omnia facinora eius
enumerare difficile pauca tamen enumerabimus ut ex istis uim
fatalis necessitatis agnoscas  septem milia ciuium nostrorum
in medio foro urbis romae syllana animaduersione ceciderunt
mihi crede nulla uis alia nullum peccatorum meritum nulla
deorum uoluntas sed fatorum necessitas istam multitudinem
syllanis manibus impegit  quod nunc putas esse iudicium
quem rationis ordinem ut ille qui numquam fuit memor sexus sui
qui ultra commendationem gratiae puerilis aetatis senex
exoletus in aliena aetate flagitia corporis detinebat uitiis
obsessus romana gubernaret imperia hunc quem sciebamus in pr
petitione deiectum cui grauissimus censorinus ueris ac firmis
accusationibus spoliatae pro uinciae crimen obiecit qui legatus
bello cimbrico degeneris animi timore prostratus imperatorem
marium et romanum reliquit exercitum is cum his tantis
pollueretur infamiis regalis postea maiestatis auctoritate
decoratus exercitum nostrum in dispendia nostra conuertit

 permitte mihi longiore oratione syllanorum scelerum
replicare discrimina omnia enim haec ad disputa tionis meae
meritum conferentur si plurimis infortuniorum generibus integre
ac uerissime fuerit fatorum necessitas explicata  iussione
syllana sulpicius tribunus plebis parricidalis praecepti
nefanda animaduersione percussus est quo flagitio tyrannica et
scelerata eius cupiditas imbuta omnia statim sine aliqua
dubitatione genera crudelitatis exercuit ut et effrenatas animi
sui cupiditates per dies singulos ciuilis sanguinis profusione
satiaret  praetorio uiro minori scilicet mario qui iudicio
omnium bene meritus de republica uidebatur syllana iussione
elisa sunt prius crura deinde deiecta de statu corporis brachia
humeris tenus dissoluta ceciderunt tertio amputata lingua uocem
reliquit in faucibus ad postremum omni corporis parte mutilata
oculi qui fuerant spectatores et superstites egeruntur et in
tam angusto corpore a nefario patriae carnifice tot sunt inuenta
supplicia et uix anima tantis uulneribus erogata est cum hinc
inde damnis fluentibus minutatim spiritus carperetur

 sed forsitam circa solos uiros talis est feritatis
atrocitate grassatus ecce in proscriptionum tabulis etiam
mulierum ac matronarum nomen adscripsit ut per omne humanum
genus cruentam gladii exerceret potestatem non habet modum haec
cruenta cupiditas nec infinita ciuium strage satiatur 
romanus ille populus subactis omnibus gentibus posteaquam
peragrato orbe atque possesso extremum etiam oceani litus
inuentum seruire compulsus est nefario syllanae potestatis
imperio debilitatis omnium animis metu et miseri timoris
trepidatione possessis inter leges porcias legesque sempronias
cum omnium ciuium gemitu etiam tertiam proscriptionis tabulam
posuit nec hoc contentus malo ne quod aetatis suae tempus uacuum
a sceleribus reseruaret lucretium iam priuatus occidit et
deposita regia potestate animi tamen in illo perniciosa
crudelitas perseuerat

 uisne aliquid tibi quia in syllanicis temporibus immoramur
de lacu seruilio referam in quo multorum senatorum capita ad
ostentationem immanissimi facinoris sectis ceruicibus
pependerunt reipublicae uulnera inter ipsa deorum puluinaria
constitutus inter sacras caerimonias positus semper sylla securus
ac superbus aspexit quid potest crudelius fieri liberis et
uxoribus miseras orbitates titulo publicatae calamitatis
ingessit nihil pietati nihil fidei nihil fortitudini nihil
prouidentiae licuit contra syllam  ubi nunc sunt qui peccata
nostra humana ac diuina credunt posse lege puniri ecce sylla
nefariis caedibus pascitur ecce tyrannico grassatur imperio nec
cupiditatis eius potestas aliqua diuinitate impugnatur quid
sentis quid iudicas refuta quod dicimus ostende nobis ordinem
rerum ubi sunt leges ubi iudicia humano et diuino sumus semper
destituti iudicio quia omnia haec quae diximus sylla commisit
impune ergo facinora eius cum tantis caedibus pascerentur
nulla ultricium dearum flagella castigant  imperia nec est
qui dolorem suum uerbis ac lacrimis prodat defunctis per illum
etiam supremus ignis eripitur et hoc non potuit uidere iustitia
 dicis peccata hominum per dies singulos diis altricibus
nuntiari omnia haec sicut uides impune gesta sunt et fecit de
his omnibus fortuna quod uoluit et quicquid singulis fata
decreuerant syllanae feritatis animaduersione completa sunt ut
et hoc scias uera nos ratione edixisse ipsum post haec mala
prosper sequebatur euentus perpetuae dictaturae cumulatur
insignibus et proprio arbitrio deponit imperia laceratae
reipublicae artus et cruentae pecuniae iussu eius ad ignobiliorum
hominum diuitias conferuntur post haec mala quieta securitate
fruitur et abundantia scelerum saginatus decreto amplissimi
senatus et populi nomine prosperae et perpetuae felicitatis
ornatur

 ubi nunc sunt qui negant actus nostros stellarum fortuitis
cursibus gubernari ille crudelis perfidissimus quem scimus per
omnia crudelitatis genera grassatum securus omnia dignitatis
ornamenta consequitur marius uero post triumphum iugurthae
ceterarumque gentium quas subegit posteaquam urbem romam et
externis et domesticis periculis liberauit post triumphales
purpuras post pictas aureasque palmatas ferreis stringitur
uinculis catenarum ecce exul in paludibus minturnensibus
latitat ecce carceris squaloribus premitur uides ut ad
crepidinem dirutae karthaginis fugitiuus accedat  quis deus
aut exulem marium aut felicem fecerat syllam paullus imperator
militi mario promittebat imperia legatus sylla romanum deserebat
exercitum et tamen postea iudicio fortunae ille exul factus
est ille felix

nimis longa oratione uim necessitatemque fati stellarum etiam
potestates syllanae dominationis facta crudelia tristi sermone
defleuimus  scipio post tot triumphos post deletam
karthaginem numantiamque prostratam post peragratam graeciam
asiam bithyniam syriamque lustratam post dictaturae
irreprehensibiles actus intra priuatos parietes domesticorum
insidiis acerbo mortis cruciatu et nefariis frangentium gulam
manibus oppressus priuata quodam modo animaduersione confectus
est  quid regulo fides profuit ut illum uis fati post
miserae captiuitatis infamiam inter hostiles manus peruigili
crudelitatis atrocitate prosterneret quae uis alia dissolutis
persarum regibus cum romanis fascibus captiuum tradidit crassum
et utique uir strenuus fuerat et uirtutes eius quae propria
ostentatione lucebant romanus protegebat exercitus  pompeii
post quintum consulatum post tot et tam insignes triumphos ad
nili fluminis ripam ceruices inuictas et regias et quas totiens
purpura triumphalis ambierat semiuiri hominis gladius nefario
genere mortis incidit quis manus in suam necem catonis armauit
quis impuris et effeminatis antonii cupiditatibus cum lugubri
miseroque omnium fletu uenerabilem ciceronis tradidit sanguinem
caesar quos sua indulgentia ab omni liberauerat metu ad exitium
postea propriae salutis armauit  uides ut semper ubique
fortuna dominetur uides ut uarii sint hominum mutabilesque
semper euentus fortis ab ignauo superatur bonum prostrauit
inferior iusto iustitia non profuit cautos prouidentia saepe
decepit pudicis ac sobriis impudicus ac dissolutus in honoris
petitione praelatus est iacent strenui laudantur improbi et
quicquid huic profuit illum incauta imitatione decepit

 uiii  

 haec nobis omnia stellarum cursibus conferuntur his nos
fortuna uarietatibus conficit unde tot exemplis ac tot
rationibus moniti atque formati fatalis necessitatis legem non
argumentorum licentia nec uerborum copia sed ueritatis probabili
ac recto iudicio comprobemus  sed iam huic nostrae
allegationi etiam ipsi qui contradicebant ex aliqua parte
consentiunt dicentes esse quidem quamdam uim fortunae ac fati
quam himarmenen uocant sed huic necessitati disputationis
suae licentia quaedam tribuunt quaedam contradicit lex
necessitasque fatorum ut non posse uideatur aliquid et posse

 hanc namque quam dicunt himarmenen uolunt naturae
hominum ceterarumque animantium quadam societate coniungi et
quia sic facti ac procreati sumus ut certo uiuentes tempore
completo uitae cursu ad diuinum illum spiritum qui nos
sustentat resoluta fragilitate corporis referamur subici nos ad
complendum istum finem fato pariter ac sorti ut et nos et omnes
animantes unus ac similis dissolutionis terminus fatali ista
lege conficeret omnia uero quae ad cursum uitae pertinent in
nostra uolunt esse posita potestate ut nostrum sit quod uiuimus
fati uero ac sortis solum uideatur esse quod morimur

 nescio quid ista diuersitas conclusionis operetur nescio cui
possit persuaderi quod dicitur confitetur aliquis esse fatum et
dicit finem omnium fatalibus necessitatibus subiacere et cum
disputationibus suis ex ista quodammodo confessione praeiudicet
potestatem eius in minoribus partibus minuit auget in maioribus
multa ac potiora concedens ut actus quidem nostros in nostra
dicat esse positos potestate finem uero uiuendi ad fatalis
sortis licentiam reuocet et in tam inepta disputatione licentia
se argumentationis extollit ut cum fato animaduertendi
quodammodo licentiam tribuat et totius potestatis concedat
imperium id quod minus est ei deneget regendi scilicet hominis
potestatem

 si procreatos nos fatum producit in lucem et ad terrenas
conuersationes uenientibus hominibus uitae ianuas pandit si
ipsius est sicut ipsi confitentur quicquid a nobis completo
uitae cursu necessitate mortis exigitur si initium nobis
finemque uiuendi fatalis legis necessitas statuit quid est
aliud quod non sit in eius positum potestate cum et initia
uitae per fatum nascentibus conferantur et dies mortis finisque
uiuendi decretis ipsius ac iudiciis terminetur  ecce ille
nondum corporis deformatione completa in maternis uisceribus
immatura festinatione praemoritur illum completa deformatione
corporis et iam maternorum uiscerum angustiis liberatum uitalis
spiritus aura non uegetat illum in primis uitae incunabulis
constitutum inter initia uagientis infantiae fugientis animae
deserit uita ille puer fragilitate deceptus ille iam
pubescentis aetatis et iam ad omnes uitae actus quos paulo ante
dicebat in nostra positos potestate integra magisterii
institutione compositus mortis repentino casu subtrahitur ille
uero uiuendi prolixitate omni paene sensu carens ac uoluntate et
iam uergentis aetatis ac uitiosae senectutis inualidus inuitus
longam ac taediosam lucis sustinet sarcinam  quis est qui aut
illum non natum aut illum primo natalis die aut illum post
paululum aut illum iuuenem aut illum senem applicat morti
inueniat aliquid quod sequamur inueniat quod nos possit
instruere quod laborantibus nobis rationem ueritatis ostendat
fatum utique dicturus est et necessitatem mortis humanae quae
omnibus animantibus quae terrena concretione gignuntur uiuendi
tempus propria iudicii dispositione distribuit ut longiorem
uiuendi substantiam aliis deneget aliis largiatur  absurdum
est confitentem de necessitate fatali derogare postea fato et
periniquum est ut ab eo in sequentibus orationis partibus
refutetur quod praecedenti confessionis professione fuerat
roboratum

 ix  

 quid de mortium uano exitu dicimus ille cogente fato
suspenditur laqueo at ille gladio percutitur ille mari
fluminibusque submergitur ille saeuientibus flammis ignique
traditus in cinerem fauillasque conuertitur ille per
praecipitia iactatur ille cadentium tectorum ruina comprimitur
illius animam pestiferum ueneni uirus exclusit ille paulatim
tardo febrium ardore decoquitur ille cita ardentium uenarum
deflagratione feruescens uiolentia repentini caloris exaestuat
illum saeuientium ferarum inconsulta uescitur rabies ille
occasum patitur illaesus illius uenenati serpentis ictus uenas
stringit in mortem  hanc mortium nobis uarietatem fata
describunt haec sunt illa stellarum decreta quae paulo ante
protulimus hinc illi illustrium uirorum miserabiles exitus
malorum nocentiumque felices hinc uario cursu uita hominum
fortuna semper decernente transigitur hinc constat ortum
finemque uitae actus etiam nostros uniuersos studia
cupiditatesque et quicquid illud est quod ad humanae rationis
conuersationem pertinet fatalis necessitatis ineuitabili
sententia contineri  cedamus itaque fide ueritatis oppressi
et confiteamur uerae rationis secuti iudicia nihil in nostra sed
totum in fatorum esse positum potestate ut quicquid uel
facimus uel patimur totum hoc fortunae nobis iudicio conferatur

 x  

 explicatis his omnibus atque tractatis quae fati uim
stellarumque decernentium leges uerae rationis disputatione
monstrarunt ad illam quaestionem quam in primam istius orationis
reliquimus partem reuertamur de coloribus scilicet hominum ac
moribus ut omnifariam ista quaestione purgata securi et
constantiae confidentia roborati totum tibi quicquid de isto
studio lolliane promisimus explicemus

 qui requirit cur in quibusdam regionibus corpora hominum
nigro semper colore sordescunt cur uero alibi puro candoris
splendore praeniteant huic qui has requirit causas breui
disputationis oratione respondeam praesertim cum ad istam partem
multorum sapientium dociles sententiae proferantur  in omne
caelum cuius est rotunda formatio quod terras maria ceteraque
quae intra se sunt omnia ignei spiritus circumfusione
complectitur  quinque zonarum ipsarum una similisque
substantia est nam quaedam ipsarum uniformes sunt nec alienam
habent admixtionem quaedam uero commixtae temperationis sunt
moderatione compositae  harum quinque zonarum quae media est
corusci solis incensa luminibus et sempiterni ardoris adustione
torrida ignito colore perpetui ruboris inficitur duae uero quae
extremas mundi continent partes dextris laeuisque lateribus
inhaerentes caeruleo colore signatae atris semper niuibus
inundantur et concreta glacie sempiternis pruinis et duratis gelu
niuibus obsidentur  inter has duas frigidas et illam igneam
quae per mediam mundi ducitur partem duae sunt residuae
constitutae quas frigoris et caloris mixta temperies clementi
moderatione formauit hae sunt duae zonae quae omne animantium
genus in terrae finibus ex illa tranquilla commixtionis
moderatione progenerant per quas ad omnium quae gignuntur ortus
et occasus per omne aeuum obliquus signorum ordo conuertitur
in quo sol et luna quinque etiam stellae errantes quae
planetae a graecis uocantur certa ac definita semper
agitatione discurrunt et harum stellarum cursum omne animantium
genus perpetua sibi generis propagatione succedit

 istarum quinque zonarum uis atque natura quarumdam gentium
homines uniformi colore progenerant ita tamen ut in ipsa
unitatis facie corpora hominum quantacumque stellarum radiatione
uarientur  quaecumque igitur gens hominum illi adiacet zonae
quae sempiterna adustione ignis incenditur licet sit sub eius
zonae partibus collocata quae ex composita moderatione formata
est ad fingendos tamen colores hominum ignem sibi ex uicinae
societatis coniunctionibus mutuatur ut homines ad imitationem
inustarum rerum atri semper forma coloris infuscet  quae uero
partes glacialibus adiacent zonis quae uiduatae ac desertae
solis ardoribus perpetuis pruinarum niuibus opprimuntur gentes
illas hominum quas in uicino posita zona progenerat nitido
faciunt lumine splendidi candoris ornari sed et in his
regionibus quae candidos homines procreant et in illis rursus
quae nigros ad uariandas hominum formas stellarum plurimum
potestas operatur et unicuique homini licet coloris sit una
substantia diuersam tamen speciem deformationis adsignat

 unde enim se sibi singuli propria corporis liniamentatione
cognoscunt unde filios fratres cognates unde ciues
peregrinos uicinos amicos hospites norunt si non singulis
uarios diuersosque uultus stellarum potestas adscribit 
consideremus itaque conciliationem generis humani et retractando
inueniemus quam nefaria et quam impia poterant illic scelera
committi si cunctorum una facies populos illos aequae
similitudinis formatione confunderet ad sororem frater deceptus
similitudine quasi maritus intraret traheretque alius contacti
inpudentia alieni iuris uxorem alii de filio erratica
contentionis conflictatione certarent alii nescirent qui essent
illi qui sibi paulo ante seruierant alter ingenuis natalibus
natus quasi seruus ex confusa similitudine obstinato ducentis
errore traheretur nisi uniformem istam colorum similitudinem
maxima uultuum dissimilitudo uariaret quae omnia compositis
stellarum mixturis ac radiationibus temperantur

 ecce illius candor ex aliqua parte nigri coloris tenui
inumbratione sordescit et illius nigram faciem splendor modici
candoris illuminat quid iam de comarum crinibus dicam ad quas
uarius color latenter irrepit quid de oculorum acie qui semper
diuersis luminibus colorantur ecce corpora ipsa etiam in illis
gentibus et ceteris omnibus nunc longa nunc parua sunt nunc
tenui exilitate suptilia nunc obesa crassitudine latiora unde
manifestis rationibus comprobatur zonarum quidem esse quod nigri
uel candidi sunt stellarum uero quod in illa unitate coloris
dissimilium formarum uarietatibus corporantur

 de moribus uero gentium superuacua disputatio est nam et
asianos plurimos uidemus immo paene omnes sobrietatis insignia
praeferentes et graecorum leuitas frequenter modestae grauitatis
pondus accepit et effrenata scytharum rabies quacumque
humanitatis clementia mitigatur et in finibus galliarum populus
sapientiae prudentia conualescit afrorumque subdolas mentes
honestae fidei ornamenta condecorant et a plurimis hispanis
iactantiae uitia deseruntur et syrorum auaritiam mutauit
repentina profusio non est inter illos acutos siculos stultos
inuenire difficile et ab italis frequenter dominationis imperia
translata sunt

 nec huius rei longe tibi aut ex antiquis libris proferemus
exempla dominus et augustus noster ac totius orbis imperator
pius felix prouidus princeps constantinus scilicet maximus
diui constantini filius augustae ac uenerandae memoriae
principis qui ad liberandum orbem tyrannicis moderationibus et
ad comprimenda domestica mala fauore propitiae maiestatis electus
est ut per ipsum seruitutis squalore deterso securae nobis
libertatis munera redderentur utque captiuitatis iuga fatigatis
iam et oppressis ceruicibus poneremus quem pro nostra semper
libertate pugnantem res incertissima inter casus humanos
numquam belli fortuna decepit apud naisum genitus a primo
aetatis gradu imperii gubernacula retinens quae prosperis nactus
fuerat auspiciis romanum orbem ad perennis felicitatis
augmentum salubri gubernationis moderatione sustentat

 sol optime maxime qui mediam caeli possides partem mens
mundi atque temperies dux omnium atque princeps qui ceterarum
stellarum ignes flammiferarum luminis tui moderatione
perpetuas tuque luna quae in postremis caeli regionibus
collocata ad genitalium seminum perennitatem menstruis semper
aucta luminibus solis augusta radiatione fulgescis et tu
saturne qui in summo caeli uertice constitutus liuedinem sideris
tui pigro cursu et tardis agitationibus prouehis et tu
iuppiter tarpeiae rupis habitator qui mundum ac terras salutari
semper ac benigna maiestate laetificas et secundi globi possides
principatum tu uero gradiue mars rutilo semper horrore
metuende qui in tertiis caeli regionibus contineris uos etiam
fidi solis comites mercurius et uenus constantinum maximum
principem et huius inuictissimos liberos dominos et caesares
nostros consensu uestrae moderationis et dei summi obsecuti
iudicio perpetua his decernentis imperia facile etiam nostris
posteris et posterorum nostrorum posteris infinitis saeculorum
continuationibus imperare ut omni malorum acerbitate depulsa
humanum genus quietae ac perpetuae felicitatis munera
consequatur  nobis uero tenuem ingenii inspirate
substantiam ut uestro praesidio fulti facile ea quae lolliano
promisimus et quicquid diuino sapientium magisterio concepimus
ueris sententiarum definitionibus explicemus

nec omnia quae dicuntur rigida iudicationis auctoritate discussa
omnis enim sicut nosti natiuitas mollis si fuerit fructum
dabit licet praecoquem sed mox adulti temporis spatio mitiorem

 liber secundus  

 matheseos scripturi libros eos qui eamdem discere uolunt
primum instituere debemus ut rectis initiis formati facilius
pronuntiandi scientiam consequantur non enim potest ueram eius
scientiam consequi nisi fuerit primis institutionibus eruditus
 fronto enim noster hipparchi secutus antiscia ita
apotelesmatum sententias protulit tamquam cum perfectis iam et
cum peritis loqueretur nihil de institutione nihil de
magisterio praescribens sed nec aliquis paene latinorum de hac
arte institutionis libros scripsit nisi paucos uersus iulius
caesar et ipsos tamen de alieno opere mutuatos marcus uero
tullius princeps ac decus romanae eloquentiae ne quid
intemptatum relinqueret quod fuisset diuinum eius ingenium
adsecutum uersibus heroicis etiam ipse de institutione pauca
respondit  unde nos omnia quae de ista arte aegyptii
babyloniique dixerunt docilis sermonis institutione transferemus
ut hi qui ad explicanda hominum fata formantur pedetemptim
imbuti omnem diuinitatis scientiam consequantur

 sed quia mentionem antisciorum fecimus hunc locum non
debemus cum dissimulatione transire antiscia hipparchi secutus
est fronto quae nullam uim habent nullamque substantiam et sunt
quidem in frontone pronuntiationis atque apotelesmatum uerae
sententiae antisciorum uero inefficax studium eum enim secutus
est qui rationem ueram non fuerat adsecutus antiscia enim illa
uera sunt sicut et nauigius noster probat quae et ptolomaeus
posterior uerae inquisitionis definitione monstrauit quae
qualia sint posterioribus huius libri partibus ostendemus
monstrantes quae pars in quam partem mittat radium nam
apotelesmata et fronto uerissime scripsit et graecorum libris ac
monumentis abundantissime continentur

hac itaque interim disputatione seposita ad institutionis
reuertamur exordia

 i de signis xii  

 zodiacus orbis in quo duodecim signa infixa sunt per quem
quinque planetae sol etiam et luna cursus suos dirigunt obliqua
semper agitatione torquetur  signa autem ipsa duodecim his
nominibus nominantur aries taurus gemini cancer leo uirgo
libra scorpius sagittarius capricornus aquarius et pisces
 horum signorum diuersa sunt genera nam alia sunt ex his
masculina alia feminina masculina itaque sunt aries gemini
leo libra sagittarius aquarius feminina uero taurus cancer
uirgo scorpius capricornus pisces

 ii quaeque habent signa haec uel domicilia  

 ex his duodecim signis sol quidem et luna singula sunt signa
sortiti ceteri uero quinque planetae id est saturnus iuppiter
mars uenus mercurius bina in quibus singuli imperium habent
ac domicilium constitutum  sed has stellas non eodem nomine
quo nos aut quo graeci aegyptii nominant nam qui a nobis
saturnus dicitur ab aegyptiis faenon uocatur quem nos iouem
uocamus aegyptii faethontem uocant qui a nobis mars ab illis
pyrois dicitur quae a nobis uenus ab illis fosforos
uocatur quem nos mercurium dicimus illi stilbontem uocant
 est itaque solis leo et in hoc signo habet domicilium et
potestatem lunae cancer uide quam apte quam secundum ut
masculini quidem signi dominus sol esset feminini uero luna ut
pro qualitate generis sui similia sibi sexus sui domicilia
uendicarent  ceteri uero quinque planetae bina sicut
superius diximus habent signa in quibus imperii sui exerunt
potestatem sed ex ipsis duobus signis quae singuli possident
unum masculinum est aliud femininum quod ut manifestius
intellegi possit omnia specialiter explicemus  saturnus
habet domicilium in aquario et capricorno ex quibus aquarius
masculinum est capricornus femininum iuppiter in sagittario et
piscibus habet domicilium sed ex his unum masculinum est
sagittarius femininum uero pisces mars in ariete et in
scorpione domicilium collocauit ex quibus masculinum est aries
femininum scorpius ueneris domus sunt taurus et libra ex quibus
libra masculinum signum est femininum uero taurus mercurius
domicilium habet in geminis et uirgine ex quibus geminorum
quidem signum masculinum est uirginis uero femininum

 iii de altitudinibus et deiectionibus stellarum  

 scire etiam altitudinem et humiliationem debemus quae sint
stellarum altitudines singularum in quibus naturali quadam
sublimitate magnitudinis eriguntur et quae sint earum
deiectiones in quibus constitutae oppressa auctoritatis suae
potestate minuuntur  in altitudinibus itaque suis gaudentes
constitutae et tunc maximae felicitatis decernuntur insignia
quotiens in genituris hominum maxima stellarum pars partiliter
altitudinum suarum signa possederint tunc uero homines
infelicitatum infortuniis opprimuntur quotiens stellarum pars
maxima in his partiliter constituta fuerit in quibus humili
deiectione multum de sua potestate dimittunt

 altitudines autem dictae sunt ob hoc quod cum in ipsa parte
fuerint stellae in qua exaltantur in oportunis scilicet
geniturae locis faciunt beatos felices splendidos potentes
diuites in ipsorum uero humilitatibus faciunt miseros pauperes
ignobiles et in quos se infelicitas adsiduis continuationibus
conferat  hac ex causa babylonii ea signa in quibus stellae
exaltantur domicilia earum esse uoluerunt nos autem scire
debemus hac institutione formati omnes stellas melius in
altitudinibus suis quam in domiciliis suis esse collocatas 
sol in arietis parte xix exaltatur in libra uero parte xix
deicitur luna exaltatur in tauri parte tertia scorpii tertia
deicitur saturnus exaltatur in librae parte xxi in ariete
rursus parte xxi deicitur iuppiter exaltatur in parte cancri
xui deicitur uero in capricorno parte xui mars exaltatur
in capricorno parte xxuiii deicitur uero in cancro parte
xxuiii uenus exaltatur in piscibus parte xxuii deicitur uero
in uirgine parte xxuii mercurius exaltatur in uirgine parte
xu deicitur uero in piscibus parte xu

 hac ex causa babylonii haec signa in quibus exaltantur
singuli domus eorum esse uoluerunt dicentes saturni quidem
domicilium esse libram iouis cancrum martis capricornum solis
arietem lunae taurum ueneris pisces mercurii uirginem

 iu de decanis  

 singula signa in tres partes diuiduntur singulae autem
partes habent singulos decanos ut sint in singulis signis terni
decani quorum singuli ex triginta partibus denas possident
partes et dominium suum ac potestatem in x partes exerunt sunt
autem infinitae potestatis et infinitae licentiae et qui fata
hominum suae potestatis auctoritate designent

 sed et ipsi decani singulis stellis deputantur et si in ipso
decano stella fuerit licet sit in alieno domicilio sic est
habenda quasi in suo sit domicilio constituta in suo enim
decano constituta haec eadem perficit quae in signo suo
constituta decernit  in ariete primus decanus martis et
secundus solis tertius ueneris tauri primus decanus mercurii et
secundus lunae tertius saturni geminorum primus decanus iouis
et secundus martis tertius solis est cancri primus decanus
ueneris est secundus mercurii tertius lunae leonis primus
decanus saturni et secundus iouis tertius martis in uirgine
primus decanus solis est secundus ueneris tertius mercurii
librae primus decanus lunae est secundus saturni tertius iouis
scorpii primus decanus martis est secundus solis tertius
ueneris sagittarii primus decanus mercurii est secundus lunae
tertius saturni capricorni primus decanus iouis et secundus
martis tertius solis aquarii primus decanus ueneris est
secundus mercurii tertius lunae in piscibus primus decanus
saturni secundus iouis tertius martis

 quidam hunc locum uolentes suptilius explicare terna numina
decanis singulis applicarunt quos munifices applicandos esse
uoluerunt id est liturgos ita ut per signa singula nouem
possint munifices inueniri ut ternis munificibus decani singuli
praeferantur  rursus nouem munifices quos singulis signis
dicunt esse constitutos per infinitas diuidunt numinum
potestates ab his enim dicunt repentinos casus dolores
aegritudines frigus febresque decerni et quicquid illud est
quod solet nec sperantibus nec scientibus euenire per hos uolunt
monstruosos ab hominibus edi partus  sed hanc nos partem in
isto institutionis libro necessario praeterimus nam et graeci
qui secreta istius conati sunt disputationis attingere in primis
uestigiis constitutionis istum tractatum cum quodam
dissimulationis fastidio reliquerunt sed nunc institutionis
ordo unde recesserat reuertatur

 u de partibus signorum  

 singula signa triginta habent partes pars est autem in signo
tantus locus quantum solis aut lunae orbis in circuitu
complectitur sed una pars in minuta diuiditur sexaginta

 ui de finibus in singulis locis  

 licet ipsum signum alienae sit potestatis et alterius
stellae habeat domicilium tamen partes eius quasi propriae
stellis singulis diuiduntur quae partes fines stellarum
nominantur hos fines graeci oria uocant sed et hoc suptili
debemus inquisitione colligere nam cum in finibus suis stella
fuerit inuenta sic est tamquam in suo domicilio constituta quod
totum ut manifestius intelligi possit debemus specialiter
explicare ut ex istis finibus geniturarum secreta noscantur 
arietis dominus est sicut diximus mars uerum fines eius
singulis stellis hactenus diuiduntur a prima usque ad ui partem
fines possidet iuppiter a uii usque ad xii uenus a xiii
usque ad xx mercurius a xxi usque ad xxu mars a xxui usque
ad xxx saturnus hac sunt arietis partes ratione diuisae 
tauri domina est uenus cuius signi fines hactenus diuiduntur a
prima parte usque ad uiii uenus possidet a ix parte usque ad
xiu mercurius a xu usque ad xxii iuppiter a xxiii usque ad
xxuii saturnus a xxuiii usque ad xxx mars hos stellae in
tauro possident fines  geminorum dominus mercurius est eius
signi fines hactenus diuiduntur a prima parte usque ad ui
mercurius possidet a uii usque ad xii iuppiter a xiii usque
ad xuiii uenus a xix usque ad xxiu mars a xxu usque ad xxx
saturnus  cancri domina est luna uerum eius signi fines
hactenus diuiduntur a prima parte usque ad uii mars possidet
ab uiii usque ad xiii uenus a xiu usque ad xx mercurius a
xxi usque ad xxuii iuppiter a xxuiii usque ad xxx saturnus
hos stellae in hoc signo possident fines  leonis sol est
dominus sed fines eius hactenus diuiduntur a prima parte usque
ad ui fines iuppiter possidet a uii usque ad xi uenus a xii
usque ad xuiii saturnus a xix usque ad xxiu mercurius a
xxu usque ad xxx mars hactenus istius signi finis stellis
singulis diuiduntur  uirginis mercurius dominus est uerum
fines eius hactenus diuiduntur a prima parte usque ad uii
mercurius possidet fines ab uiii usque ad xuii uenus a xuiii
usque ad xxi iuppiter a xxii usque ad xxuiii mars a xxix
usque ad xxx saturnus  librae domina est uenus sed eius
signi fines hactenus diuiduntur a prima parte usque ad ui
saturnus possidet fines a uii usque ad xiu mercurius a xu
usque ad xxi iuppiter a xxii usque ad xxuiii uenus a xxix
usque ad xxx mars  scorpii dominus est mars sed et fines
eius hactenus diuiduntur a prima parte usque ad uii possidet
mars fines ab uiii usque ad xi uenus a xii usque ad xix
mercurius a xx usque ad xxiu iuppiter a xxu usque ad xxx
saturnus  sagittarii dominus est iuppiter eius signi fines
hactenus diuiduntur a prima parte usque ad xii fines possidet
iuppiter a xiii usque ad xuii uenus ab xuiii usque ad xxiii
mercurius a xxiu usque ad xxuii saturnus a xxuiii usque ad
xxx mars  capricorni dominus est saturnus sed fines eius
signi hactenus diuiduntur a prima parte usque ad uii mercurius
possidet fines ab uiii usque ad xiu iuppiter a xu usque ad
xxii uenus a xxiii usque ad xxui saturnus a xxuii usque ad
xxx mars  aquarii dominus est saturnus sed eius signi
fines hactenus diuiduntur a prima parte usque ad uii possidet
fines mercurius ab uiii usque ad xiii uenus a xiu usque ad
xx iuppiter a xxi usque ad xxu mars a xxui usque ad xxx
saturnus  piscium dominus est iuppiter sed eius signi fines
hactenus diuiduntur a prima parte usque ad xii uenus possidet
fines a xiii usque ad xui iuppiter a xuii usque ad xix
mercurius a xx usque ad xxuiii mars a xxix usque ad xxx
saturnus

 uii de stellarum conditione  

 expositis finibus atque monstratis explicare debemus quae
stellae per diem gaudeant et cuius conditionem sequantur quae
uero per noctem gaudentes cuius pari modo conditionem sequantur
 per diem gaudent sol iuppiter saturnus conditionem itaque
solis sequuntur iuppiter et saturnus non ideo in diurnis
genituris in oportunis locis positi 

 uiib de luna quid cui astro se iungens significet  

  malaque decernunt

 nam si deficientem lunam deficiens uenus exceperit aut mars
in nocturna genitura tunc prospera omnia deficiens luna
felicitatesque decernit si uero plena lumine uel crescens luna
ueneri uel marti se aliqua radiatione coniunxerit maximas
calamitates et maxima facit infortunia concitari sed ideo uenus
crescenti lunae contraria est quia naturali quodam inuidiae sibi
stridore dissentiunt

 haec nos in hoc institutionis libro summatim dixisse
sufficiat omnia enim plenissime et de luna et de ceteris stellis
in ceteris libris specialiter explicabimus

 uiii de stellis quando sint matutinae uel quando uespertinae  

 stellae quinque id est saturnus iuppiter mars uenus
mercurius matutinae sunt aut uespertinae aut occiduales aut
absconsae quae a graecis  et  dicuntur aut
 qua autem ratione tales fiant uel qua ex causa haec
accipiant nomina explicemus matutinae sunt in ortum quae
praecedentes orbem solis oriuntur uespertinae uero in ortu quae
orientem solem sequuntur absconsae uero quas solis orbis
tegit  quae tunc oriuntur cum sol occidit  hae
figurae stellarum quando prosint quando noceant in libris
posterioribus explicabimus neque enim hoc a nobis sine causa
dictum est in summa autem dicendum est quod omnibus stellis
noceat uicinitas solis quidam uero uolunt martem prospere
cadere cum solis radiis fuerit oppressus naturalem enim
malitiam solem ueneratus amittit

 scire etiam illud nos oportet cum quo stellae matutinae
gaudent cum quo uespertinae tunc enim proteguntur
quotienscumque oportuna radiatione praecesserint cum sole
ceterae stellae in matutino ortu constitutae gaudent tunc numen
solis optima radiatione protegitur quotienscumque stellarum
matutino ortu fuerit ornatus inefficaces uero stellae fiunt
quotiens solis orbem uespertino ortu fuerint subsecutae in lunae
positae lumine eius maximis radiationibus proteguntur cum orbem
eius aliqua radiatione praecesserint  quid autem stellarum
mixtura in genituris sortientium operetur quando stellae
matutinae efficiantur quando uespertinae  ostendere etiam
debemus quantis a sole stellae partibus recedentes matutinae
efficiantur

 ix quibus partibus matutinae stellae uel uespertinae fiant  

 explicabimus enim qua ratione uespertinae qua uero matutinae
fiant saturni stella cum a sole xu recesserit partibus id est
cum praecedens orta fuerit matutina est simili modo etiam iouis
xii partibus recedens se matutinum facit praecedentem uenus
uiii mars etiam praecedens et in uiii parte constitutus
matutinus efficitur mercurius praecedens et in xuiii parte
constitutus matutinus est uespertinae uero sunt cum in isto
partium constitutae solem fuerint subsecutae

 x de xii signis et natura eorum et anaforis  

 nunc de xii signorum natura formis qualitate substantiis
anaforis explicare debemus ut totam plenissime huius artis
scientiam manifestis expositionibus intimemus

 aries est signum in caelo masculinum aequinoctiale
solstitiale regale ignitum lanatum quadrupes corporale
oculis languidis erraticum quod a graecis  consonans
indomitum impurum libidinosum domus martis altitudo solis
circa partem xix deiectio saturni circa partem xx trigonum
per diem solis per noctem iouis  aequinoctiale uel
solstitiale ideo dictum est quod in hoc signo horas noctis ac
diei aequata moderatione componit quod a graecis 
 appellatum est cum enim in ariete sol fuerit diurnas
nocturnasque horas componit aequaliter ut dies habeat xii nox
quoque xii crios autem ideo a graecis dictum est hoc signum
quod cum in eo sol fuerit inter diem et noctem quodammodo
iudicat quod  dicitur et quod in eo signo inter hiemem
positus et aestatem ipse rursus iudicetur  tropicum autem
ideo dictum est quod in eo signo sol constitutus uernum tempus
faciat uer enim tunc initiatur cum primam eius signi partem sol
fuerit ingressus ignitum ideo dictum est quia quicumque in
genitura dominium omnia specialiter explicemus 

 pisces sunt signum femininum duplex humidum aquosum
biforme fecundum squamosum maculosum incuruum mutum mobile
sed unus piscis ad austrum fertur alter ad aquilonem est autem
domus iouis trigonum per diem ueneris per noctem martis
altitudo ueneris circa partem xxuii deiectio mercurii circa
partem xu positum est autem hoc signum in uento aquilone

 xi  

 explicatis signorum generibus ac formis et natura eorum
diligenti ratione perscripta sicut nobis prudentissimis
graecorum magisteriis traditum est illud sequenti loco debemus
ostendere quoto anno unumquodque signum in genituris oriatur
hoc autem quo proficit breui definitione monstramus  omnes
stellae tunc accipiunt maximam decernendi potestatem et tunc
uires suas exerunt cum signa in quibus collocata sunt orta
fuerint oriuntur autem uariis temporibus ac diebus et secundum
climata unde quae signa in quibus climatibus et quo tempore
oriantur hac ratione monstramus

 in climate primo id est alexandriae atque in climate
secundo quod babylonis est ceterisque omnibus regionibus quae
his climatibus subiacent hoc temporis cursu oriuntur signa
aries oritur anno xx taurus xxiu gemini xxuiii cancer
xxxii leo xxxui uirgo xl libra similiter xl scorpius
xxxui sagittarius xxxii capricornus xxuiii aquarius xxiu
pisces xx  in climate quod est per rhodum ceterisque
regionibus quae huic climati subiacent oritur aries anno xix
taurus xxiii gemini xxuii cancer xxxxii leo xxxui uirgo
xl libra similiter xl scorpius xxxui sagittarius xxxii
capricornus xxuii aquarius xxiii pisces xix  in climate
uero hellesponti ceterisque regionibus quae huic climati
subiacent oritur aries anno xuii taurus xxii gemini xxuii
cancer xxxii leo xxxuii uirgo xlii libra similiter xlii
scorpius xxxuii sagittarius xxxii capricornus xxuii
aquarius xxii pisces xuii  in climate athenarum ceterisque
regionibus quae huic climati subiacent oritur aries anno xuiii
taurus xxiii gemini xxuii cancer xxxii leo xxxui uirgo
xli libra similiter xli scorpius xxxui sagittarius xxxui
capricornus xxuii aquarius xxiii pisces xuiii  in climate
anconis ceterisque regionibus quae huic climati subiacent
oritur aries anno xu taurus xxi gemini xxuii cancer xxxii
leo xxxuiii uirgo xliu libra similiter xliu scorpius
xxxuiii sagittarius xxxiii capricornus xxuii aquarius
xxi pisces xu  in climate urbis ceterisque regionibus quae
huic climati subiacent aries oritur anno xuii taurus xxii
gemini xxuii cancer xxxii leo xxxuii uirgo xlii libra
similiter xlii scorpius xxxuii sagittarius xxxii
capricornus xxuii aquarius xxii pisces xuii

 hi sunt signorum ortus quibus stellae singulae ad sui
efficaciam promouentur

 xii quae signa quibus uentis subiacent  

illud etiam nos scire conuenit quae signa quibus sint subiecta
uentis haec enim nobis scientia maxime in apotelesmatibus
necessaria est aquiloni subiacent signa aries leo sagittarius
austro taurus uirgo capricornus afelioti quem nos solanum
dicimus gemini libra aquarius africo qui a graecis libs
dicitur cancer scorpius pisces

 xiii de duodecatemoriis  

 nunc de duodecatemoriis qua ratione perquiras breuiter
ostendam quidam enim ex his putant totam se posse geniturae
substantiam inuenire et quicquid in decreto celatur ex
duodecatemoriis posse prodi significant

 quid autem sint duodecatemoria hoc docetur exemplo
cuiuscumque stellae uolueris duodecatemorion quaerere partem
eius duodecies computas et quantae fuerint diuides eas triginta
signis singulis reddens ab ipso signo incipiens in quo stella
est cuius duodecatemorion quaeritur et in quocumque signo
ultimus uenerit numerus ipse tibi partem duodecatemorii
ostendit sed ut manifestius intellegas etiam exemplum huius rei
dicimus  pone solem in ariete esse parte quinta et minutis
quinque duodecies u faciunt partes sexaginta et duodecies
quina faciunt minuta lx lx minuta unam faciunt partem ac per
hoc fiunt partes lxi das arieti in quo solem esse diximus xxx
tauro xxx inuenitur duodecatemorion in parte prima geminorum

 quaere itaque ne luna plena per diem in finibus martis
duodecatemorion mittat ne minuta id est deficiens in saturni
aut ne mars in occasu  aut ne uenus in martis et mars in
ueneris 

  et a finibus et a decanis et a conditionibus ut
prosint uel ut noceant accipiant potestatem deficit iouis
benignitas cum infirmitate signi uel partium uel decani uel
conditionis immutatione benignitas eius fuerit impedita sed et
malitia saturni fortius crescit cum ex loci qualitate uel ex
finium uel ex decani uel ex signi uel ex conditione prouocata ad
nocendum acceperit potestatem simili modo etiam ceterae stellae
 unum tamen sciendum est quod licet beniuola sit iouis
stella tamen contra impugnationem martis et saturni si eam
uiolenti radiatione constringant resistere sola non possit
essent enim immortales homines si numquam in genituris hominum
iouis benignitas uinceretur sed quia sic artifex deus hominem
fecit ut substantia eius transacto certo uitae spatio
solueretur necesse fuit ut detento ioue per quem uitae
confertur hominibus salutare praesidium in extinguendo homine
maliuolarum stellarum malitiosa uel perniciosa potestas cum
augmento malitiae permaneret ut maliuolis radiationibus
impugnata compago corporis solueretur

 xiu de octo locis  

 nunc ad expositionem cardinum locorumque omnium transferatur
intentio nam cum haec omnia a nobis fuerint diligenter inuenta
debemus singula hominis per quae omnis uitae hominum substantia
diuiditur inuenire sed interim platice nam paulo post cum ad
libros apotelesmatum uenerimus partiliter ostendemus rationem
qua possint loca singula secretis inquisitionibus colligi debet
enim is qui instituitur primum platice institui ut compositus
atque formatus secretiora geniturae confidentius consequatur 
cum enim locus ipse partiliter fuerit inuentus considerandum
est qualis sit in quo signo et in cuius sit finibus et quae
illi stellae quatenus testimonium perhibeant illud etiam maxime
considerandum est dominus loci ipsius id est signi quo in loco
sit positus uel in quali signo uel in qualibus finibus quae res
diligentissime requirenda est et an beniuolarum stellarum
testimoniis adornetur an uero maliuolarum impugnatione pulsetur

nunc ad platicam locorum definitionem reuertamur ut sic ordinem
cardinum et ceterorum locorum explicare possimus

 sollicite legendum platice uitae locus est in eo signo in
quo est horoscopus constitutus spei uel pecuniae in secundo
horoscopi signo fratrum in tertio parentum in quarto filiorum
in quinto ualitudinis in sexto coniugis in septimo mortis in
octauo quae omnia initium ab horoscopo facientes hac nominum
definitione signauimus uitae spei fratrum parentum filiorum
ualitudinis coniugis mortis

 sed haec sicut superius diximus platice ad informanda
initia discentis dixisse sufficiat postea uero quatenus haec
loca suptili partium definitione monstrantur explicare curabimus
sane illud scire debes quod ea quae in uirorum genituris
dicimus haec eadem et in mulierum genituris operantur illud
scientes quod uxorem ueneris maritum martis sidus ostendit

 xu de cardinibus geniturarum  

 in genituris cardines sunt quattuor ortus occasus mc
imc quae loca a graecis solent appellari his nominibus
     ortus est pars
horoscopi  posita quod a graecis   dicitur
 quod ut facilius intellegas a parte horoscopi computa per
cetera signa partes clxxx et in quocumque signo clxxxi pars
fuerit inuenta in ipso signo uel parte geniturae constituitur
occasus  medium uero caelum est ab horoscopo x signum sed
interdum medium caelum etiam in xi ab horoscopo signo partiliter
inuenitur quod ut manifestius intellegas a partes horoscopi
computa per cetera signa quae sequentur partes cclxx et in
quocumque signo cclxxi pars fuerit inuenta haec medium caelum
sortita est quod a graecis  dicitur  imum uero
caelum quod a graecis  dicitur in quarto horoscopi
constituitur loco quod ut facilius intellegas computa a parte
horoscopi per ordinem xc partes et ubi xci pars ceciderit
illic imc locus ponitur  hi sunt geniturarum ac decretorum
iu cardines quos diligenti semper debemus ratione colligere ut
omnem substantiam fati uerissimis pronuntiationibus explicemus

 xui de quattuor secundis locis  

 post hos quattuor cardines id est post ortum occasum
medium caelum imum caelum alia sunt in genituris quattuor loca
quae sequentem et secundam habent potestatem id est dea deus
bona fortuna ac bonus daemon quae a graecis hactenus
nominantur        dea est
tertius ab horoscopo locus id est tertium ab horoscopo signum
hic locus a graecis sicut diximus  dicitur deus uero illud
signum dicitur quod contra hoc signum in diametro fuerit
constitutum id est ix ab horoscopo signum hic locus a graecis
 dicitur bona fortuna in quinto ab horoscopo signo
collocatur qui locus a graecis dicitur   bonus uero
daemon in diametro huius signi collocatur id est in xi ab
horoscopo loco hic locus a graecis   dicitur

 xuii de pigris et deiectis locis  

residua quattuor loca pigra et deiecta esse dicuntur ob hoc quod
nulla cum horoscopo societate iunguntur est autem ex his
residuis quattuor locis primus qui in secundo ab horoscopo signo
constituitur qui locus inferna porta dicitur uel anafora in
diametro huius signi locus qui fuerit id est in uiii ab
horoscopo signo epicatafora appellatur nouissima uero sunt
malae fortunae et mali daemonis et mala fortuna in ui ab
horoscopo signo constituitur malus uero daemon in xii ab
horoscopo signo ponitur sed malam fortunam graeci  
appellant malum daemonem id est in xii ab horoscopo signum
  graeci uocant

 xuiii de omnium locorum ordine  

 nunc scire debemus ex his xii locis quae praecedant quae
sequantur id est quae loca prima sint quae secunda ut omnia
diligenti possimus ratione colligere  horoscopus praecedit
occasum medium caelum imo caelo praeponitur xi locus id est
bonus daemon bonae fortunae praefertur ix locus id est deus
tertio loco id est deae praeponitur anafora id est ii
locus epicataforae id est  uiii ab horoscopo loco
praeponitur mala fortuna id est ui ab horoscopo locus malo
daemoni id est xii ab horoscopo loco praeponitur  scienda
sunt haec autem omnia ut cum ad apotelesmata uenerimus cuncta
miscentes et temperantes sententias nostras fideli ueritatis
ratione firmemus

 xix de duodecim locorum potestatibus  

 specialiter nunc duodecim locorum significationes explicare
debemus ab horoscopo incipientes ut expositis per ordinem
omnibus confusionis obscuritas luminetur

 primus est locus id est illa pars in qua horoscopus est
constitutus in hoc loco uita hominum et spiritus continetur ex
hoc loco totius geniturae fundamenta noscuntur hic locus ab ea
parte in qua fuerit horoscopus uires suas per residuas partes
xxx extendit est autem cardo primus et totius geniturae compago
atque substantia

 secundus ab horoscopo locus in secundo signo constituitur et
accipit initium a xxx horoscopi parte et uires suas per xxx
residuas partes extendit ex hoc signo spei ac possessionis
incrementa noscuntur est autem piger locus ab horoscopo
alienus ideo et inferna appellatur porta quod nulla cum
horoscopo radiatione coniungitur

 tertius locus est qui in tertio ab horoscopo signo
constituitur qui a lx ab horoscopo parte initium accipiens in
xc desinit ex hoc loco de fratribus et de amicis cuncta
dicemus huic loco dea nomen est est autem peregrinantis locus
hic primus cum horoscopo tenui societate coniungitur respicere
enim horoscopum de exagono uidetur

 quartus ab horoscopo locus id est in imocaelo in
quarto ab horoscopo signo constituitur cuius initium a parte xc
profectum usque ad partem cxx peruenit hic locus ostendit
nobis parentes patrimonium substantiam fundamenta mobilia et
quicquid ad latentes et repositas patrimonii pertinet
facultates est autem hic geniturae cardo imum caelum autem ideo
dicitur quod in diametro mediumcaelum constituitur sed hic
locus cum horoscopo maxima societate coniungitur quia de
quadrato horoscopum respicit et per quadratum ab horoscopo
uidetur

 quintus ab horoscopo locus in u ab horoscopo signo
constituitur qui a cxxi ab horoscopo parte initium accipiens
usque ad cl partem extenditur ex hoc loco filiorum numerus et
generis aequalitas inuenitur appellatur autem bona fortuna
quia locus est ueneris sed et hic locus horoscopo maxima
societate coniungitur et interdum in diametro huius signi mc
pars constituitur ideo autem cum horoscopo maxima coniunctione
sociatur quia horoscopum de trigono respicit et de trigono ab
horoscopo uidetur

 sextus locus in ui ab horoscopo signo constituitur qui a
cl parte horoscopi initium accipiens usque ad clxxx extenditur
in hoc signo causam uitii ac ualitudinis inueniemus qui locus
mala fortuna appellatur ob hoc quia locus est martis est autem
etiam hic locus piger quia nulla cum horoscopo societate
coniungitur sed interdum loci ipsius sine malitia subleuatur
si in eo loco stella collocata alia stella in x ab horoscopo
loco inuenta prospera fuerit radiatione coniuncta

 septimus locus in septimo ab horoscopo signo constituitur
qui a clxxx parte profectus usque ad ccx extenditur et illic
desinit est autem initium eius in clxxx parte constitutum in
hoc loco alius cardo est geniturae appellatur autem occasus a
nobis a graecis uero sicut superius diximus  qui cardo
est contra horoscopi cardinem positus ex hoc loco qualitatem et
quantitatem quaerimus nuptiarum sed et hic locus uiolenta cum
horoscopo societate coniungitur de diametro enim ab horoscopo
uidetur

 octauus locus in uiii ab horoscopo signo constituitur qui a
ccx parte ab horoscopo profectus usque ad ccxl partem
extenditur et illic desinit hic locus epicatafora dicitur est
autem piger locus quia nec ipse aliqua cum horoscopo societate
coniungitur ex hoc loco mortis qualitas inuenitur scire autem
nos conuenit quod nulla in hoc loco gaudeat stella nisi sola
luna sed in nocturnis solummodo genituris nam si in hoc loco in
nocturna genitura crescens luna fuerit inuenta et eam sic
positam sine societate uel radiatione maliuolarum stellarum
iuppiter de exagono uel trigono respexerit in domo sua aut in
domo ueneris aut in domo mercurii constitutam aut in domo iouis
uel in finibus earum quarum diximus stellarum maximas decernit
felicitates et ultra modum diuitias et magnificas potestatum
glorias et nobilitatis ornamenta perspicua

 nonus locus in ix ab horoscopo signo constituitur cuius
mensura a ccxl parte profecta usque ad cclxx partem
extenditur est autem dei solis locus in hoc loco hominum sectas
inuenimus est autem de religionibus et peregrinationibus et
hic locus cum horoscopo maxima radiatione coniungitur de trigono
enim ab horoscopo uidetur

 decimus locus in x ab horoscopo signo constituitur qui a
cclxx parte initium accipiens usque ad ccc partem extenditur et
illic desinit sed hic locus principalis est et omnium cardinum
potestate sublimior hic locus a nobis medium caelum a graecis
 appellatur est enim in media parte totius mundi
constitutus in hoc loco uita et spiritus actus etiam omnes
patriam domicilium totamque conuersationem inuenimus artes
etiam et quicquid nobis artium suffragio confertur ex hoc loco
animi uitia facili ratione perspicimus huius loci potestas cum
horoscopo  societate coniungitur de quadrato enim ab
horoscopo uidetur

 undecimus locus in xi ab horoscopo signo constituitur qui
locus a ccc parte profectus usque ad cccxxx partem
constituitur appellatur autem hic locus a nobis bonus daemon uel
bonus genius a graecis   in hoc loco medium caelum
frequenter partiliter inuenitur est autem locus iouis et cum
horoscopo non parua societate coniungitur de exagono enim
horoscopum uidet de exagono ab horoscopo uidetur

 duodecimus locus in xii ab horoscopo signo constituitur
qui locus a cccxxx parte profectus usque ad ccclx partem
constituitur hic locus a graecis   appellatur a
nobis malus daemon ex hoc loco inimicorum qualitas et seruorum
substantia facili nobis significatione monstratur uitia etiam in
hoc loco et aegritudines inuenimus sed et hic piger locus est
quia nulla cum horoscopo societate coniungitur est autem locus
saturni

sane patrem et in uiri et in mulieris genitura sol ostendit
matrem luna uxorem uenus mars maritum

 xx quae stella quid sibi uindicet de duodecim locorum nominibus  

nunc quia duodecim locorum qualitates nomina substantiam
diximus breui debemus haec eadem loca significatione monstrare
initium itaque sit nobis horoscopus cuius principium loca cetera
subsequuntur his itaque nominibus haec loca appellari
conueniet uita spes dea uel fratres parentes filii
ualitudo coniunx mors deus medium caelum bonus daemon malus
daemon

per haec nomina et per haec loca totius geniturae substantia
quaeritur quae cum diligenter inspexeris animoque conceperis et
omnia commixta societate coniunxeris animaduerte quae stellae
loca ipsa possideant conditiones etiam diurnarum ac
nocturnarum stellarum diligenter inspicies sed et qualia
singulis locis beniuolae stellae testimonia perhibeant qua uero
haec loca maliuolae stellae radiatione percutiant  quemcumque
enim locum beniuolae stellae respexerint uel in eodem loco
constitutae uel de trigono uel de exagono omnia quae quaerenda
diximus feliciter proueniunt  si uero sine testimonio
beniuolarum stellarum solae maliuolae stellae uel ibidem
constitutae uel de quadrato uel de diametro haec eadem
infecerint loca pro qualitate uniuscuiusque loci omnia quae
diximus in singulis locis uideri debere crebris infortuniorum
calamitatibus cumulant  si uero et beniuolae et maliuolae
stellae pari radiatione respexerint et felicitas minuitur et
infortunium mitigatur et tota loci substantia mediocri
aequabilitatis ratione componitur ut a maliuolis nocentibus
beniuolarum stellarum salutari praesidio liberentur

 inspice etiam quae stella in quo loco constituta cuius
stellae domicilium uel fines possideat et si in aliena domo
fuerit constituta inspice dominum ipsius quem locum geniturae
possideat et an in primis cardinibus sit geniturae an uero in
secundis locis an in pigris et in altitudine sua an in
deiectione et an in quibus gaudeat signis an in quibus naturali
quodam dolore tristetur  si enim dominus signi bene fuerit
collocatus felicitatis ipsius partem etiam illa stella de qua
quaerimus ex hospitis gaudio mutuatur si uero dominus ipsius
signi aliqua sit ratione deiectus etiam illa stella de qua
quaerimus licet sit in oportunis geniturae locis posita et ad
praestandum aliquid facili sit ratione firmata ex deiectione
illius stellae quae signi domina est participatis deiectionibus
impeditur  et hoc ex nostris actibus facili potes ratione
colligere si cuius domum hospitii gratia fueris ingressus et
dominus domus felicibus subleuatur augmentis et tu particeps
felicitatis existis laetitiae enim gaudium hospitis tui
felicitatibus mutuaris si uero hospes tuus misero sit squalore
deformis et deiects infortuniorum casibus implicatus etiam et te
participata doloris atque infortunii tormenta conficiunt 
sic et stellae signorum domini cum bene fuerint collocati 
deiciunt et ad status sui conditionem habitatorem atque hospitem
domus suae eum aequata societatis ratione componunt et ad sui
licentiam formant hospitis potestatem

 quaere etiam si diurna genitura est quatenus stellae quae
diurnis genituris gaudent positae sint et quatenus quae
nocent diurnis si enim stellae quae per diem gaudent in
diurna genitura principales possederint locos et in primis
cardinibus fuerint inuentae maxima felicitatis incrementa
decernunt si uero stellae quas per noctem gaudere diximus in
diurna genitura principalia loca uel primos geniturae possederint
cardines infinita infortunia continuatis calamitatibus
indicunt  hoc et in nocturnis genituris obseruare debemus
sed immutato ordine potestatis nam si in nocturna genitura
stellae quas diximus gaudere per noctem principalia loca uel
primos geniturae possederint cardines simili modo maxima
felicitatis augmenta decernunt si uero in nocturnis genituris
quas diximus diurna conuersatione gaudere principalia loca uel
primos geniturae possederint cardines totum felicitatis ornatum
caducis faciunt miseriarum casibus implicari

 haec omnia si diligenti fuerint ratione collecta et si
beniuolarum stellarum maliuolarumque mixturas locorum uim et
signorum et partium potestates aequata coniunctionis comparatione
sociaueris totum hominem a primo usque ad nouissimum diem et
omnem eius uitam ac spem fratres etiam parentesque et filios
ualitudinem coniugem mortem sectam actus honores
peregrinationes domicilium fundamenta substantiam amicorum
inimicorum accusationes pericula facili definitionis
explicatione designas

 haec in hoc institutionis libro sufficienter interim
diximus uerum cum ad apotelesmata uenerimus omnia primum
platice deinde subtili interpretatione dicemus cuncta facili
designatione monstrantes ne pronuntiandi scientiam aliqua
trepidatio dubitationis impediat

 xxi  

illud etiam scire nos conuenit quod mediocris est genitura quae
unam stellam in domicilio suo constitutam in principalibus
geniturae locis habuerit collocatam mediis etiam felicitatibus
subleuatur qui duas stellas in domiciliis suis in oportunis
geniturae locis habuerit positas ultra modum felix ac potens
erit qui tres habuerit prope ad deorum accedit felicitatem qui
quattuor stellas in domiciliis suis habuerit constitutas ultra
hunc numerum humani generis substantia non patitur qui uero
nullam stellam in domicilio suo habuerit constitutam ignotus
ignobilis et miseris erit semper actibus implicatus

 xxii de diametris trigonis quadratis exagonis deiunctis siue
ableptis  

 instituendum mathematicum etiam illud in primis docere
debemus quid sit diametrum quid trigonum quid quadratum quid
exagonum quid ableptum quod sit etiam trigonum dextrum quod
sinistrum quod exagonum dextrum quod sinistrum

 arietis diametrum est libra et librae aries tauri diametrum
est scorpius et scorpii taurus et cetera omnia signa simili
modo sed ut non solum oculis hoc sed et computatione inuenias
breui docemus exemplo a signo ad aliud signum septimum quod
fuerit hoc est diametrum sed haec semper maligna ac minax
radiatio est 

 trigonum est a signo a quo initiamus u signum quod hoc
docetur exemplo ab ariete usque ad leonem trigonum a tauro
usque ad uirginem sic per omnia signa quodcumque in signum u
fuerit hoc est trigonum  scire etiam debemus quod sit
dextrum trigonum quod sinistrum dextrum trigonum est quod ab eo
signo a quo incipimus retro est sinistrum uero quod abante
utputa arietis dextrum trigonum est sagittarius sinistrum uero
leo et simili modo leonis dextrum trigonum est aries sinistrum
sagittarius sagittarii dextrum trigonum est leo sinistrum est
aries sic et in ceteris omnibus signis trigona quaeris haec est
prospera felixque radiatio 

 quadratum est ab eo signo a quo inchoamus quod quartum
fuerit signum quod hoc docetur exemplo arietis quadratum est
signum cancer et cancri libra et librae capricornus et
capricorni aries  sed quod sit quadratum dextrum quod
sinistrum simili ratione sicut in trigonis diximus inuenies
nam quodcumque retro fuerit quadratura dextrum est quadratum
arietis sinistrum cancer dextrum capricornus sic et
in ceteris omnibus quadratis quod retro fuerit dextrum est
quod abante fuerit sinistrum et haec minax est radiatio et
malitiosa potestate composita 

 exagona hoc idem sunt quod trigona nisi quod minoris
potestatis exagonum est itaque ab eo signo a quo initiamus
tertium utputa arietis sunt exagonum gemini  quod uero sit
exagonum dextrum quod sinistrum sicut cetera inuenies sed ne
qua sit controuersia etiam huius rei damus exempla arieti
dextrum exagonum est aquarius sinistrum uero gemini sic et in
ceteris signis quod retro fuerit dextrum et sinistrum quod
est abante sed exagona illa sunt potiora quae habent in medio
tropica uel duplicia signa inefficacia uero quae signis solidis
diuiduntur

 xxiii quae ratio coniungit horoscopo trigona quadrata
diametra exagona  

 nunc illud breuiter explicandum est cur quaedam loca cum
horoscopo diximus radiationis societate coniungi quaedam uero
auersa esse ab horoscopo et quodam modo aliena quae non immerito
pigra diximus omnia enim explicare debemus ut iste
institutionis liber plena matheseos substantia muniatur

 omnia signa inuicem sibi obligata iunguntur cur hoc
dixerimus breuiter addisce omnia signa xxx habere diximus
partes si itaque has xxx partes duodecies iunctas in unum
feceris numerum perficis ccclx partes quae per omnia xii
signorum corpora diuiduntur unde omnia sibi signa inuicem
uicinitas coniunctionis adsociat quaecumque itaque integro
partium numero iuncta ccclx partes fecerint ipsa sibi aequata
societatis ratione iunguntur

 exagonum diximus cum horoscopo et cum ceteris radiationibus
societate coniungi quod sit autem exagonum et ante diximus et
nunc partiliter intimamus a parte horoscopi quaecumque lx pars
fuerit ipsa exagonum latus demonstrat si itaque sexies lx
miscueris ut integre ccclx partium numerus impleatur aequa
societate coniungitur

 trigonum id est u ab horoscopo locus et ceteris siue sit
dextrum trigonum siue sinistrum maxima diximus cum horoscopo uel
cum ceteris societate coniungi sed et hoc qua ratione fiat
breuiter explicamus a prima horoscopi parte profecti in cxx
parte hunc locum constituimus si itaque cxx partes
triplicauerimus primum integrum ccclx partium numerum
complemus hac radiatione coniunctionis iste locus horoscopo
iungitur sed et omnia trigona hac sibi societatis radiatione
iunguntur

 quadratum quoque cum horoscopo diximus ualidissima
radiationis societate coniungi sed et huius coniunctionis
radiationem breuiter ostendam a parte horoscopi profecti in
xc parte hunc locum constituimus quadruplicantes itaque xc
partes integrum ccclx partium numerum complemus uide quam
oportune quadratum sit latus signi quia quadruplicatus xc
partium numerus omnem substantiam ccclx partium complet ideo
quadratum nomen accepit haec in omnibus quadratis ratio est

 diametra etiam diximus cum horoscopo radiationis societate
coniungi sed et huius coniunctionis radiationem explicabo a
prima horoscopi parte profecti in clxxx parte hunc locum
constituimus si itaque clxxx partes duplicauerimus integrum
numerum ccclx partium facimus unde quia duo integri numeri id
est clxxx bis iuncti integram ccclx partium substantiam reddunt
maxima sibi haec loca societatis radiatione iunguntur haec in
omnibus diametris radiatio est

quae uero loca sunt ita posita ut partes eorum nulla uel
duplicationem uel triplicationem uel quadruplicationem
integrum ccclx partium numerum perficiant nulla cum horoscopo
nec cum alio signo societatis radiatione iunguntur ac per hoc
quodcumque signum extra hunc numerum fuerit inuentum pigrum et
ableptum dicitur

 xxiu descriptio corporis  

explicare debemus signa xii quas partes humani corporis teneant
hoc enim et ad apotelesmata uehementissime proficit praesertim
cum locum ualitudinis uel uitii uolueris inuenire caput hominis
in signo arietis est ceruix in tauro umeri in geminis cor in
cancro pectus et stomachus in leone uenter in uirgine renes
uertebrae in libra natura in scorpione femora in sagittario
genucula in capricorno tibiae in aquario pedes in piscibus sic
per haec signa tota membra hominis diuiduntur

 xxu quis deorum quot annos decernat  

 nunc illud explicare debemus quae stella quot horas dies
menses annos bene collocata plures pauciores uero male
collocata decernat

 cum datorem uitae diligenter inspexeris id est dominum
geniturae et uideris quo sit in loco positus et in quali signo
et in qualibus partibus sed et dominus signi ipsius in quo est
uitae dator constitutus simili ratione perspexeris quo sit in
loco et in quo signo et in quibus partibus constitutus solem
quoque et lunam quatenus dator uitae et beniuolae stellae
respiciant facile totius uitae poteris definire substantiam nam
si et ipse dator uitae bono in loco sit positus et in bono signo
et in bonis partibus integer annorum decernitur numerus
praesertim si datorem uitae iuppiter in diurna genitura uenus in
nocturna prospera radiatione sustentent

 saturnus si dator uitae fuerit et integrum decreuerit annorum
numerum luii annos decernit si uero male decreuerit xxx annos
aut menses xxx et horas xii decernit  si iuppiter dator
uitae fuerit et bene decreuerit lxxix annos decernit si male
annos xii aut menses xii et dies xii horas xii  mars si dator
uitae fuerit si bene decreuerit lxiii annos decernit si male
annos xu aut menses xu dies xu horas xii  sol si bene
decreuerit cxx annos decernit si male xuiii annos si medie
xlu  uenus si bene decreuerit lxxxiu annos decernit si
male annos uiii dies uiii horas xii  mercurius si bene
decreuerit cuiii annos decernit si medie lxxix si male annos
xx aut menses xx dies xx horas xx  luna si bene decreuerit
lxxxiu annos decernit si male xxu

 si itaque dominus uitae uel dator uitae id est dominus
geniturae in domo sua uel in altitudine sua uel finibus suis
fuerit et conditionis suae stellae bonum ei testimonium
perhibeant id est bona illum radiatione respiciant et ipsae
stellae quae testimonium perhibeant bene sint positae maior
annorum decernitur numerus mediam uero aetatem tunc decernunt
si dator uitae sit quidem in finibus suis uel in suis domiciliis
aut in ortu suo horoscopus uero in libra

 xxui de temporum diuisione de chronocratore diurno et nocturno
et cui quot annos diuidat et de anno et de diebus  

 chronocratorem dixerunt graeci temporum dominum sed initium
temporum in diurnis genituris sol accipit et ceteris diuidit in
nocturnis luna nec aliam rationem admittas quia haec ab omnibus
probatur

 cum itaque sol dominus temporum fuerit tenet dominatum annos
decem menses nouem simili modo et luna cum domina temporis
fuerit tenebit annos decem menses nouem in diurna itaque
genitura primum decennium sol accipit secundum qui in genitura
per signorum cursum in secundo loco fuerit inuentus tertium qui
post secundum fuerit et simili modo ceteri quod ut manifestius
intellegas hoc docemus exemplo  si in diurna genitura sol
in ariete fuerit inuentus ipse erit decennii dominus sed et in
quocumque alio signo fuerit quicumque itaque in tauro fuerit
ipse erit secundo loco qui post taurum fuerit ipse enim est
tertius sic et in ceteris hoc modo et in nocturnis genituris a
luna inchoantes faciemus

 sed quicumque decennium sortitus fuerit licet sit totius
temporis dominus omnibus tamen stellis totam decennii
substantiam diuidit a se incipiens et postea illis tradens qui
sunt per ordinem positi primo illi tradens de his qui sunt per
ordinem positi quicumque in themate secundus fuerit inuentus

 xxuii de distributione temporum  

 quanta autem sit temporum distributio breuiter ostendemus
sol accipit menses xix luna menses xxu saturnus menses xxx
iuppiter menses xii mars menses xu uenus menses uiii mercurius
menses xx

 quid autem ista temporum distributione fiat in libris
apotelesmatum dicemus ostendemusque quid quae stella suscipiens
tempus ab alia stella decernat omnia enim quae nobis proueniunt
bona uel mala ista temporum ratione colligimus fines etiam
uitae sic inuenientur et omnis geniturae substantia et totum quod
stellarum orde decreuerit

 annum autem facillimis rationibus inuenimus nam ab horoscopo
semper sumit exordium et primus annus erit in quo est
horoscopus constitutus secundus in secundo signo tertius in
tertio et sic ceteri per ordinem  alii in diurna genitura a
sole hoc idem faciunt in nocturna a luna et habet rationem

 xxuiii  

 dies etiam totius anni stellis singulis diuiduntur quatenus
autem diuidantur uel unde initium accipiant etiam hoc monstrare
curae habebo   quando aegritudines quando
imbecillitates quando lucra quando damna proueniant quando
gaudia quando dolores nam cum beniuolae stellae dies
acceperint ab omni malo liberamur cum maliuolae tunc nos
repentini infortuniorum casus impugnant

 in quocumque itaque signo anni principium fuerit eius
signi dominus primos accipit dies et post ipsum ceteri prout
sunt singuli constituti quae itaque stella quot dies sortitur
etiam hoc docebo sol dies liii luna lxxi saturnus lxxxu
iuppiter xxx mars xlui uenus xxiii mercurius luii  in hoc
dierum spatio omnia quae nobis obueniunt inuenire possumus sed
prius signorum ac locorum qualitate perspecta nam bene collocata
si aut tempus aut menses aut dies fuerit sortita et sit
beniuola omnia bona decernit si uero maliuola stella tempus aut
menses aut dies acceperit et male sit collocata infortunia pro
locorum qualitate decernit omnia itaque prudenti inquisitione
pertractans totam uerissime geniturae poteris explicare
substantiam

 xxix de antisciis  

 ex istis institutis omnibus quia tractatum antisciorum paulo
ante distulimus hunc locum nunc explicare debemus ne quid a
nobis in ista institutione praetermissum esse uideatur

 antiscia graecorum sunt nobis magisterio tradita nam nolo
aliquis suspicetur quod non sit apud graecos iste tractatus nam
et ptolomaeus nullam aliam rationem sequitur nisi antisciorum
et antiochus cum dicit quod enim libra arietem propter terram
quae media est non uideat quasi per speculum quidem antisciorum
rationem attigit dorotheus uero sidonius uir prudentissimus et
qui apotelesmata uerissimis et disertissimis uersibus scripsit
antisciorum rationem manifestis sententiis explicauit in libro
scilicet quarto

 nunc qua ratione colligantur antiscia breuiter explicabo
initium antisciorum aut a geminis et cancro est aut a sagittario
et capricorno inchoamus itaque nos instituentes a geminis et
cancro gemini in cancrum antiscium mittunt et cancer in geminos
leo in taurum et in leonem taurus uirgo in arietem et aries in
uirginem pisces in libram et libra in pisces aquarius in
scorpium et scorpius in aquarium sagittarius in capricornum et
capricornus in sagittarium si rursus initium a sagittario et
capricorno fecerimus simili modo in geminis et in cancro
desinunt haec itaque semper omnia sagaci debemus inquisitione
tractare ne aliquando tam honesta professio falsis apotelesmatum
mendaciis obumbretur

 sed hoc quod de antisciis diximus non sufficit nisi etiam
partes explicatae specialiter fuerint quae in quam partem
mittant et cuius antiscium rursus ipsae suscipiant et illud
scire inter cetera oportet quod in xxx partem signi nulla pars
mittat et quod xxx in nullam partem mittat antiscium  hoc
itaque exemplum quod de geminis et cancro fecimus ad omnium
signorum antiscia pertinebit geminorum pars i in xxix cancri
partem mittit antiscium rursus cancri xxix pars in primam
geminorum partem antiscium mittit ii in xxuiii xxuiii in
ii iii in xxuii xxuii in iii iu in xxui xxui in iu
u in xxu xxu rursus in u ui in xxiu rursus xxiu in ui
uii in xxiii xxiii in uii uiii in xxii xxii in uiii
ix in xxi xxi rursus in ix x in xx xx rursus in x xi
in xix xix rursus in xi xii in xuiii xuiii rursus in
xii xiii in xuii xuii rursus in xiii xiu in xui xui
rursus in xiu xu in xu rursus xu in xu xui in xiu xiu
rursus in xui xuii in xiii et rursus xiii in xuii xuiii
in xii xii rursus in xuiii xix in xi rursus xi in xix
xx in x rursus x in xx xxi in ix rursus ix in xxi
xxii in uiii rursus uiii in xxii xxiii in uii et rursus
uii in xxiii xxiu in ui ui rursus in xxiu xxu in u
rursus u in xxu xxui in iu rursus iu in xxui xxuii in
iii iii rursus in xxuii xxuiii in ii ii rursus in
xxuiii xxix in i rursus i in xxix  ita gemini et cancer
in se mittunt antiscia nam pars a qua exceperit antiscium ad
eam a se rursus mittit antiscium sic itaque in semetipsos
mittunt taurus et leo sic uirgo et aries sic libra et pisces
sic scorpius et aquarius sic sagittarius et capricornus  ut
hoc itaque manifestius intellegi possit scilicet quod signum in
quod signum antiscium mittat ipsas partes specialiter scripsi
ut omnis obscuritas solueretur in quamcumque itaque pars prima
antiscium miserit ab ea suscipit ipsa rursus antiscium sic
secunda sic ceterae geminorum itaque et cancri scripsimus
partes quod exemplum etiam in ceteris signorum partibus seruari
conuenit et eorum scilicet signorum quaeque inuicem in se
dicimus antiscium mittere

i xxuiiii
ii xxuiii
iii xxuii
iiii xxui
u  xxu
ui  xxiiii
uii xxiii
uiii xxii
uiiii xxi
x  xx
xi xuiiii
xii xuiii
xiii xuii
xiiii xui
xu  xu
xui xiiii
xuii xiii
xuiii xii
xuiiii  xi
xx  x
xxi uiiii
xxii uiii
xxiii uii
xxiiii  ui
xxu  u
xxui iiii
xxuii iii
xxuiii ii
xxuiiii i

 sic taurus in leone sic leo rursus in tauro sic aries in
uirgine sic uirgo rursus in ariete sic pisces in libra sic
libra rursus in piscibus sic scorpius in aquario sic aquarius
in scorpio sic sagittarius in capricorno sic capricornus rursus
in sagittario

 si quae se itaque stellae in ordinatione geniturae non
uiderint quaerendum est an sibi per antiscium sociata radiatione
iungantur cum enim antiscium sic miserint ut trigonica se per
antiscium uel quadrata uel diametra uel exagona radiatione
coniungant sic decernunt quasi sic sint simplici ordinatione
compositae et sic omnia ista mixturarum radiatione complentur
quod cum feceris omnia quae in fatis hominum quaeruntur
facillime poteris inuenire est autem ratio haec latens
antisciorum naturali firmata consensu quam rationem alio tempore
explicare curabo

 quantum autem antisciorum uis ualeat et quantum antisciorum
ratio operetur ex hac genitura discere poteris quam subicere
curabimus is in cuius genitura sol fuit in piscibus luna in
cancro saturnus in uirgine iuppiter in piscibus in eadem parte
in qua sol mars in aquario uenus in tauro mercurius in aquario
isdem cum marte partibus horoscopus in scorpione eius
geniturae pater post geminum ordinarium consulatum in exilium
datus est sed et ipse ob adulterii crimen in exilium datus et
de exilio raptus in administrationem campaniae primum destinatus
est deinde achaiae proconsulatum post uero ad asiae
proconsulatum et praefecturam urbi romae

 quicumque hominum antisciorum nesciens rationem si solem
cum ioue isdem partibus in u ab horoscopo loco id est in bona
fortuna inde etiam iouis iouem cui dederit patrem beatum
felicem potentem et cetera de ipso huiusmodi pronuntiat de
exilio uero eius et adsiduis insidiis nihil poterit pronuntiare
nisi intentionem suam ad antisciorum rationem transtulerit 
meministi dixisse nos quod pisces antiscium in libram mittant et
libra rursus in pisces sol itaque et iuppiter in piscibus
pariter constituti in libram mittentes antiscium in hoc signo
in quo humiliatur atque deicitur et in xii loco geniturae id
est in cacodaemone paternum genus ostendit ignobile et ipsi
patri famosum decernit exilium iuppiter uero cuius uim ac
potestatem antiscii radius ex signo piscium ad librae transtulit
signum in xii loco id est in cacodaemone per antiscium
fuisset constitutus plurimos et ipsi et patri eius excitauit
inimicos et eos superiores esse perfecit  ecce etiam aliud
quod patri decreuit exilium nam in uirgine constitutus saturnus
solem de diametro uidit et antiscium eius de diametra
radiatione respexit nam in uirgine constitutus antiscium in
arietem misit antiscium itaque eius in ariete constitutum et
solis antiscium quod in libram fuerat missum per diametrum sibi
facta contraria amplissimi ordinis decreto in exilium mitti
fecerunt ob hoc quod saturni et solis antiscia in cosmicis
constituta sideribus de diametro se uiderunt

 ipsum uero quae ratio exulem fecit uel quae ratio adulterum
hoc enim illi crimen obiectum est hac ratione monstratur
diximus cancrum in geminos antiscium mittere in cancro itaque
luna constituta antiscium suum misit in geminos cuius antiscium
in aquario constitutus mars de dextro latere respexit et est
perniciosus quotiens de quocumque latere crescentis lunae lumen
exceperit nam superior effectus cum multis corporis uitiis
postremo hunc eumdem exulem fecit  sed ipse mars in aquario
constitutus in scorpionem antiscium misit in quo signo pars
horoscopi fuerat constituta et primum quidem partem uitae id
est horoscopi in imc constitutus uiolenta radiatione percussit
deinde lunae antiscium eius in geminis constitutum plena
trigoni radiatione respexit tertio antiscium eius in horoscopi
parte sedit quarto antiscium martis quod in horoscopum miserat
lunam in cancro constitutam de trigono uidit  ex omnibus
itaque lateribus crescens luna martis percussa radiis multis
ualitudinibus oppressum postremo exulem fecit et nisi iuppiter
in pisces constitutus horoscopum de trigono uidisset numquam
fuisset de exilio liberatus et nisi lunam altitudine sua
altitudo enim iouis est cancer de trigono uidisset biothanatus
interisset sed et deficere huiusmodi iouis beneficia in
prioribus partibus diximus ob hoc quia tertio die luna in leone
constituta de diametro se plena lumine martis radiis impegit et
hic enim dies id est tertius plurimum in modum in genituris
operatur

 quae uero illum ratio adulterum fecit etiam hoc explicare
curabo in aquario constitutus mars antiscium in scorpionem
misit in occasu itaque geniturae uenerem positam antiscium
martis inuenit est enim misera uenus et multis calamitatibus
implicata si in occasu posita uiolenta martis radiatione
pulsetur et rursus antiscium ueneris in leonem missum martem
in aquario constitutum in imc de diametro respexit sed ex imo
caelo mars sine antiscii ratione ueneri quadrata radiatione
coniungitur ex omnibus itaque rationibus et per semetipsos et
per antiscia in principalibus cardinibus geniturae uenus et mars
aut quadratis aut diametris radiationibus inimico se genere
societatis impugnant haec illum ratio adulterii reum fecit

 mercurius uero in aquario constitutus sine testimonio iouis
id est in domo saturni et saturnis in domo mercurii commutatis
inuicem domibus absconsarum litterarum scium faciunt quod uero
uenus de tauro in leonem misit antiscium id est in domum solis
et in medium caelum de istis criminibus imperatorem in illum
fecit sententiam dicere

 honores illi maximos in ix loco in domo sua pleno lumine
luna constituta decreuit praesertim quia in nocturna genitura
conditionis suae secuta potestatem in decernendis honoribus
habuit principatum doctrinam etiam et tantam litterarum
scientiam immutatis domibus saturnus mercuriusque decreuerunt ut
oratio eius ac stilus ueteribus auctoribus conferatur 
cuius haec genitura sit lolliane decus nostrum optime nosti
tractatis itaque his uniuersis inuenies quanta uis sit
antisciorum quam si qui diligenti fuerit disciplina consecutus
numquam eum tractantem fata hominum coniecturae fallet intentio

 xxx qualis uita et quale institutum esse debet mathematicis  

 nunc tu quicumque hos libros legere conaris cum omnem
diuinitatis scientiam acceperis et cum naturae sacris imbutus
atque initiatus sacrati operis disciplinam  ad imaginem te
diuinitatis similitudinemque forma ut sis semper praeconio
bonitatis ornatus oportet enim eum qui cotidie de diis uel cum
diis loquitur animum suum ita formare atque instruere ut ad
imitationem diuinitatis semper accedat  quare et disce et
exequere omnia ornamenta uirtutis et cum te his instruxeris
esto facilis accessu ut si qui uoluerit aliquid sciscitari ad
te cum nullo terrore trepidationis accedat esto pudicus
integer sobrius paruo uictu paruis opibus contentus ne istius
diuinae scientiae gloriam ignobilis pecuniae cupiditas infamet
dato operam ut instituto ac proposito tuo bonorum institutum ac
propositum uincas sacerdotum antistitem enim solis ac lunae et
ceterorum deorum per quos terrena omnia gubernantur sic oportet
animum suum semper instruere ut dignus esse tantis caerimoniis
omnium hominum testimoniis comprobetur

 dabis sane responsa publice et hoc interrogaturis ante
praedicito quod omnia quidem illis de quibus interrogant
clara sis uoce dicturus ne quid a te tale forte quaeratur quod
non liceat nec interrogare nec dicere  caue ne quando de
statu reipublicae uel de uita romani imperatoris aliquid
interroganti respondeas non enim oportet nec licet ut de statu
reipublicae aliquid nefaria curiositate discamus sed et
sceleratus atque omni animaduersione dignus est si quis
interrogatus de fato dixerit imperatoris quia nihil nec dicere
poterit nec inuenire scire enim te conuenit quod et haruspices
quotienscumque a priuatis interrogati de statu imperatoris
fuerint et quaerenti respondere uoluerint exta semper quae ad
hoc fuerint destinata uenarum ordinis inuoluta confusione
conturbent  sed nec aliquis mathematicus uerum aliquid de
fato imperatoris definire potuit solus enim imperator stellarum
non subiacet cursibus et solus est in cuius fato stellae
decernendi non habeant potestatem cum enim fuerit totius orbis
dominus fatum eius dei summi iudicio gubernatur et quia totius
orbis terrenum spatium imperatoris subiacet potestatibus etiam
ipse in eorum deorum numero constitutus est quos ad facienda et
conseruanda omnia diuinitas statuit principalis  haec ratio
et haruspices turbat quodcumque enim ab his inuocatum fuerit
numen quia minoris est potestatis maioris potestatis quae enim
est in imperatore non poterit explicare substantiam cui enim
omnes ingenui omnes ordines omnes diuites omnes nobiles omnes
honores omnes seruiunt potestates diuini numinis et immortalis
sortitus licentiae potestatem in principalibus deorum ordinibus
collocatur

 quare quicumque aliquid de imperatore quaesiuerit nolo eum
truci ac seuera responsione conturbes sed ei docili sermone
persuade quod nullus possit de uita principis aliquid inuenire
ut persuasionibus tuis monitus istum furorem temeritatis
correcto mentis errore deponat sed nec deferre te uolo si quis
aliquid male quaesiuerit ne cum ille ob illicitas animi
cupiditates capitali sententia fuerit subiugatus mortis ipsius
causa extitisse uidearis quod alienum est a proposito
sacerdotis

 sit tibi uxor sit tibi domus sit honestorum amicorum copia
sit ad publicum assiduus accessus esto ab omnibus
contentionibus separatus nulla negotia nociua suscipias nec te
aliquando pecuniae augmenta sollicitent esto ab omni
crudelitatis ardore sepositus numquam alienis iurgiis uel
capitalibus ac pestiferis inimicitiis gaudeas sed tibi in omni
conuersatione placeat quieta moderatio fuge seditiones fuge
semper turbulenta certamina  amicitiae fidem fortibus
copulationibus stringe da operam ut in omnibus actibus fides tua
incorrupta permaneat numquam conscientiam tuam falsis
testimoniis polluas numquam pecuniae fenus exerceas nec
alienis necessitatibus miserum tibi pecuniae conferatur
augmentum iurisiurandi fidem nec promittas nec exigas
praesertim si propter pecuniam exactum fuerit ne propter
pecuniae miseram stipem diuina numinum praesidia implorata esse
uideantur  errantibus hominibus praesertim quos tibi
amicitiae necessitudo coniunxit rectam uiuendi uiam monstra ut
tua institutione formati praeteritis uitae liberentur
erroribus ut non solum responsis sed etiam consiliis perditas
hominum possis instituere cupiditates numquam nocturnis
sacrificiis intersis siue illa publica siue priuata dicantur
nec secrete cum aliquo fabulas conferas sed palam sicut
superius comprehendi sub conspectu omnium istius diuinae artis
exere disciplinam  nolo te uitia hominum in tractatu
geniturarum manifestius explicare sed quotienscumque ad hunc
locum ueneris responsum tuum cum quadam ruboris trepidatione
suspende ne quod homini malus stellarum decreuit cursus non
dicere sed exprobrare uidearis  secerne te ab spectaculorum
semper illecebris ne quis te fautorem alicuius esse partis
existimet antistes enim deorum separatus et alienus esse debet a
prauis illecebris uoluptatum

 cum animum tuum his ornamentis ac praesidiis uirtutis
ornaueris adgredere hoc opus et posteriores libros quos de
apotelesmatibus scripsimus secura mentis animositate persequere
quodsi ab his institutis quae de moribus diximus animum tuum
ex aliqua parte transtuleris uide ne praeposterae cupiditatis
instinctu aut sacrilego temeritatis ardore ad huius disciplinae
secreta peruenias  nec errantibus animi cupiditatibus
religionis istius arcana committas non enim oportet perditas
mentes hominum diuinis initiari caerimoniis sed nec occupato
animo et perdita cupiditate polluto inhaerere aliquando poterit
istius uenerandae scientiae disciplina et patitur semper
iacturam maximam cum eam improba professorum uoluntas immaculat
 itaque purus castus esto et si te ab omnibus nefariis
actibus separasti qui animum pessumdare consuerunt et si te
rectum uiuendi uotum ab omni scelerum liberauit inuidia et si te
purgatum et memorem diuini seminis geris adgredere hoc opus et
posteriores hos libros memoriae trade ut integram tibi scientiam
diuinitas tradat et ad animum tuum latente praesaga maiestate
accedat ut ueram diuinitatis scientiam consecutus in definiendis
fatis hominum et in explicando uitae cursu non tantum
lectionibus sed propriis mentis iudiciis instruaris ut plus
tibi diuinitate animi quam lectionum magisterio conferatur

 liber tertius  

 prooemium  

 matheseos sermo totus qui pertinebat ad definitionem
apotelesmatum in sententias transferatur ut patefactis omnibus
atque monstratis quae duini ueteres ediderunt studiosis huiusce
artis uiris tota plenissime per nos insinuetur huius prudentiae
disciplina

 scire itaque nos principe in loco oportet lolliane decus
nostrum quod ad imaginem speciemque mundi formam hominis ac
statum totamque substantiam deus ille fabricator hominis natura
monstrante perfecerit nam corpus hominis ut mundi ex quattuor
elementorum commixtione composuit ignis scilicet et aquae aeris
et terrae ut omnium istorum coniunctio temperata animal ad
formam diuinae imitationis ornaret et ita hominem artificio
diuinae fabricationis exposuit ut in paruo corpore omnem
elementorum uim atque substantiam natura cogente conferret ut
diuino illi spiritui qui ad sustentationem mortalis corporis ex
caelesti mente descendit licet fragile sed tamen simile mundo
pararet hospitium

 hac ex causa hominem quasi minorem quemdam mundum stellae
quinque sol etiam et luna ignita ac sempiterna agitatione
sustentant ut animal quod ad imitationem mundi factum est
simili diuinitatis substantia gubernetur  quare illi diuini
uiri atque omni admiratione digni petosiris nechepso quorum
prudentia ad ipsa secreta diuinitatis accessit etiam mundi
genituram diuino nobis scientiae magisterio tradiderunt ut
ostenderent atque monstrarent hominem ad naturam mundi
similitudinemque formatum isdem principiis quibus ipse mundus
regitur et continetur perenniter perpetuitatis sustentari
comitibus

 i thema mundi  

 mundi itaque genituram hanc esse uoluerunt secuti
aesculapium et hanubium quibus potentissimum mercurii numen
istius scientiae secreta commisit constituerunt solem in leonis
parte xu lunam in cancri parte xu saturnum in capricorni
parte xu iouem in sagittarii parte xu martem in scorpionis
parte xu uenerem in librae parte xu mercurium in uirginis
parte xu horam in cancri parte xu

 secundum hanc itaque genituram et secundum has conditiones
stellarum et secundum testimonia quae huic geniturae perhibent
et secundum istas rationes etiam hominum uolunt fata disponi
sicut in illo libro continetur aesculapii qui moirogenesis
appellatur prorsus ut nihil ab ista mundi genitura in singulis
hominum genituris alienum esse uideatur uideamus itaque quae
stella luminibus quatenus uel qua ratione radiationis suae
testimonia commodarit lumina sunt autem sol et luna

 saturnus se primum lunae coniungit nam lunae est conditionem
secutus ideo autem conditionem lunae sequitur quia in feminino
signo constitutus lunae in feminino signo constitutae per
diametrum radios excepit at uero cum idem saturnus in ista
scilicet genitura ad aquarii signum transitum fecit soli se
rursus simili radiatione coniunxit et rursus ad eam qua sol
conditionem componitur nam in masculino constitutus signo
aequabili se testimonio radiationis adsociat cum per diametrum
solem simili qua lunam radiatione respexerit  hac ratione
etiam iuppiter in sagittario constitutus est ut in masculino
signo constitutus et per trigonum testimonium soli perhibens
solis se primum conditioni coniungeret ob hoc in masculino signo
constitutus in eiusdem generis signo constituto soli
adsociatus eius primum sequitur potestatem cum uero ad pisces
transitum fecerit lunae se rursus pari conditione coniungit nam
simili modo per trigonum in feminino ipse signo positus lunam in
eiusdem generis signo constitutam aequata conditionis
radiatione respexit  simili modo etiam martis stella in
scorpio constituta quia in feminino est signo per trigonum
lunae testimonium perhibet cum uero ad arietem uenerit ad solis
testimonium transit nam in masculino signo collocatus soli
trigonica se radiatione coniungit

 sed ista ratio in uenere commutata est in libra enim
constituta cum sit ipsum signum masculinum lunae tamen per
quadratum testimonium perhibet uerum cum ad taurum transitum
fecerit in feminino signo constituta et solem quadrata
radiatione respiciens ipsi rursus testimonium perhibet 
mercurii uero stellam in ista genitura communem esse uoluerunt
quia neque soli neque lunae per quadratum neque per trigonum
neque per diametrum testimonium perhibeat nec ista se cum sole
aut cum luna radiatione coniungat sed deligari quidem per diem
soli si matutinus per noctem uero lunae si uespertinus fuerit

haec omnia quae diximus etiam in hominum genituris uolunt
obseruari debere et putant se fatum hominis inuenire non posse
nisi istae radiationes sagaci fuerint inquisitione collectae 
sed ne quem hominum fabulosa commenta decipiant et qui putet a
prudentissimis uiris genituram istam sine causa esse compositam
omnia a nobis debent specialiter explicari ut secreti istius
prudentissima ratio omnibus hominibus diligentissimis
expositionibus intimetur  non fuit ista genitura mundi nec
enim mundus certum diem habuit ortus sui nec aliquis interfuit eo
tempore quo mundus diuinae mentis ac prouidi numinis ratione
formatus est nec eo usque se intentio potuit humanae
fragilitatis extendere ut originem mundi facili possit ratione
aut concipere aut explicare praesertim cum ccc milibus annorum
maior apocatastasis id est redintegratio per ecpyrosin aut per
cataclysmum fieri consueuerit his enim duobus generibus
apocatastatis id est redintegratio fieri consueuit tunc ergo
exustionem diluuio id est ecpyrosin cataclysmus sequitur nulla
enim re alia exustae res poterant renasci nec ulla re alia ad
pristinam faciem formamque reuocari nisi admixtione aquae
concretus puluis fauillarum omnium genitalium seminum collectam
conceperit fecunditatem

 sed ut esset quod mathematici in genituris hominum
sequerentur exemplum ideo hanc quasi genituram mundi diuini uiri
prudenti ratione finxerunt libet itaque diuinae istius
compositionis explicare commenta ut coniecturae istius
admirabilis ratio magisterii studio pandatur

 uoluerunt lunam ita constituere ut primum se saturno
coniungeret eique temporum traderet principatum nec immerito
quia enim prima origo mundi inculta fuit et horrida et agresti
conuersatione effera et quia rudes hominis prima et incognita
sibi uestigia lucis ingressos politae humanitatis ratio
deserebat saturni hoc agreste et horridum tempus esse uoluerunt
ut ad imitationem huius sideris in initiis uitae constituta
mortalitas agresti se conuersatione et inhumana feritatis
exasperatione duraret

 post saturnum iuppiter accepit temporum potestatem nam huic
secundo loco luna coniungitur ut deserto pristini squaloris
horrore et agrestis conuersationis feritate seposita cultior uita
hominum purgatis moribus redderetur tertio uero loco marti se
luna coniungens ei temporum tradidit potestatem ut rectum uitae
iter ingressa mortalitas et iam humanitatis quadam moderatione
composita omnia artium ac fabricationum ornamenta conciperet
 post martem dominandi uenus tempus accepit et quia per
gradus crescens hominum disciplina etiam prudentiae ornamenta
concepit hoc tempus quo mores hominum sermo doctus excoluit et
quo homines singularum disciplinarum naturali scientia formati
sunt ueneris esse uoluerunt ut laeti ac salutaris numinis
maiestate prouecti errantes actus prouidentiae magisterio
gubernarent

 ultimum uero tempus mercurio dandum esse putauerunt qui se
nouissimo luna coniungit quid hac potest inueniri dispositione
subtilius purgatis agrestibus studiis repertis artibus
disciplinisque compositis per diuersos actus humani se generis
exacuit intentio et quia mobile ingenium in homine unum uitae
cursum seruare non potest ex uariis institutis moribusque
confusis malitiae creuit improbitas et audacia scelerum flagitia
gens hominum hoc tempore facinorosis machinationibus et inuenit
et tradidit hac ex causa ultimum tempus mercurio esse tradendum
putauerunt ut ad imitationem istius sideris intenta gens hominum
plenam malitiae conciperet potestatem

 ex his itaque quae per ordinem gesta sunt et iis quicumque
hominum succedentium temporum mutationem fecerunt genitura
mundi diuina coniecturae interpretatione composita est et nobis
hactenus et origo et cursus humani generis traditur et ut hoc
esset quod in genituris hominum sequeremur exemplum

ne quid autem a nobis praetermissum esse uideatur omnia
explicanda sunt quae probant hominem ad imitationem mundi
similitudinemque formatum  apocatastasin per ecpyrosin et
per cataclysmum fieri et nos diximus et ab omnibus comprobatur
substantia etiam humani corporis completo uitae cursu simili
ratione dissoluitur et quotienscumque naturali caloris ardore
corpus hominis  nimis laxatum humorum inundationibus
euaporat ita semper aut ignito ardore decoquitur aut nimia
desudatione dissoluitur nec aliter prudentissimi medicinae artis
interpretes substantiam humani generis naturali pronuntiant fine
dissolui nisi aut humor ignem dissoluerit aut calore rursus
dominante extinctus medullitus sanguis aruerit sic omnifariam ad
imitationem mundi hominem artifex natura composuit ut quicquid
substantiam mundi aut dissoluit aut format hoc etiam hominem et
formaret et solueret

 cur autem initium signorum xii ab ariete esse uoluerunt
etiam hoc nunc explicandum id est quod in libro institutionis
explicauimus quaestio ista explicari non poterat nisi fuisset
mundi monstrata genitura quam in libro institutionis explicare
non debui ne rudes discentis animos expositio ista obscura
interpretatione turbaret  retractans itaque genituram mundi
quam diximus a sapientissimis uiris prudentissime esse
compositam inueni mc geniturae in ariete esse positum ob hoc
itaque quia frequenter immo semper mc in omnibus genituris
possidet principatum et quia hic locus supra ipsum uerticem est
et quia ex hoc loco totius geniturae fundamenta colligimus
oportune ex hoc signo initium signis omnibus datum est
praesertim cum maxima pars stellarum sed et ambo lumina id est
sol et luna radios suos in hoc signum miserint quibus omnibus
gentibus siderum initium ex hoc signo inchoari conuenit

 nunc quia haec dicta sunt atque monstrata definiendum est
per singula geniturae loca quid constitutae singulae stellae
decernant et quamuis quidam putent platicam istam disputationem
tamen discentis ingenium facili institutionis magisterio
componit ne quasi in tenebris constitutus mathematicus caduca
erroris confusione turbetur sed licet platice definita haec a
quibusdam putentur etiam partiliter in hoc libro multa dicentur
tunc etiam habebunt efficaciam suam stellae si in locis suis
singulae partiliter fuerint collocatae

 ii de saturni stella  

 saturnus per diem in horoscopo partiliter constitutus id est
si in ea parte est qua horoscopus faciet cum summo clamore edi
partum erit autem iste qui nascitur maior omnibus fratribus
aut si quis ante eum natus fuerit a parentibus separatur
semper autem deus iste per diem in omnibus quattuor cardinibus
faciet primos nasci aut primos nutriri aut eos fratres qui ante
se nati fuerint  facit inflatos ac superbiae spiritu
subleuatos  si uero saturno per diem in horoscopo
constituto mars alium geniturae possederit cardinem uel in
anafora cardinis fuerit multorum malorum significat aduentum
faciet enim maxima pericula et labem patrimonii frequenter uero
si nulla se istis beniuola stella in bono geniturae loco
posita forti radiatione coniunxerit et si crescentis lunae mars
radios exceperit biothanatos facit  si uero per noctem
saturnus in parte horoscopi fuerit constitutus is qui sic eum
habuerit maximis langoribus impeditur et magno semper labore
deprimitur quibusdam uero circa aquam dabit actus sic tamen ut
semper laboriosis conuersationibus atterantur

 in secundo loco saturnus ab horoscopo cum possederit locum
facit aegritudines graues et euersiones maximas uxoris etiam et
filiorum interemptor est et maximarum turbarum et frequentium
concitator sed et paternam ac maternam substantiam dissipat
ipsum uero qui natus fuerit tardiorem in omnibus actibus facit
quibusdam perpetuas indicit corporis ualitudines  si uero
sic constituto saturno mars in quolibet geniturae cardine fuerit
et solem per quadratum uel per diametrum uiderit aut lunam
crescentem simili ratione respexerit faciet miseros pauperes
destitutos et qui corpus suum cotidianis operibus opponant 
si uero per diem in secundo signo ab horoscopo fuerit tarde et
gradatim augmenta patrimonio dabit ipsos uero absconsos
latentes et animo pauperes reddit et habere se aliquid semper
negantes quibusdam uero ex aquaticis actibus uel ex humidis
negotiis uitae subsidia largitur

 in tertio signo saturnus ab horoscopo constitutus facit
pigros tardos et nullam substantiam patrimonii requirentes si
uero cum mercurio ac luna in hoc loco fuerit faciet cum
stultitia malitiosos sacrilega contra diuinitatem uerba
iactantes perdentes semper patrimonium suum fures sed quos in
furto prosper numquam sequatur euentus si uero his ita positis
quacumque se mars ratione coniunxerit accusatores sycofantas
malos maliuolos inuidos malitiosos faciet et mala semper morte
pereuntes

 in quarto loco saturnus ab horoscopo partiliter constitutus
id est in imc si per diem hunc locum tenuerit faciet
pecuniarum auidos custodes auri et argenti per noctem uero in
hoc signo si fuerit paternum patrimonium dissipat et citam
patris mortem faciet aegritudines etiam graues et frigidos
horrores corporis et in prima aetate faciet semper infamem 
si uero lunam de quadrato uel de diametro uiderit aut si luna in
eadem parte fuerit qua ipse constituta sterilitatem filiorum
faciet cogit eum qui natus fuerit alienos sibi filios adoptare
aut tutores pupillorum facit et ex latentibus doloribus perpetuae
ualitudinis uitio deformat matrem uero eius qui natus est cito
uiduam reddit et ex muliebribus graues ei ualitudines irrogabit
stomachique facit perpetuis doloribus fatigari

 in quinto loco saturnus ab horoscopo constitutus si per
diem in isto loco fuerit reges faciet ac duces et maxima
largitur insignia potestatis si uero sic saturno posito sol in
parte horoscopi fuerit inuentus et coniunctionem lunae saturnus
crescentis exceperit perpetuas tribuit felicitates et maiorum
potestatum ornamenta decernit si uero sic saturno posito non
sol sed iuppiter in horoscopo fuerit faciet minoris loci
magistratus et cui singularum ciuitatum gubernacula credantur
dominos autem maximi patrimonii faciet ita ut ex suis opibus
etiam alios sustentare possint si uero neque sol neque iuppiter
in horoscopo fuerint et coniunctionem lunae crescentis exceperit
et sit in quinto loco constitutus dabit substantiam et
hereditates erunt tamen frequenter sine uxore aut indignis sibi
matrimoniis copulantur  si uero per noctem istum geniturae
locum saturnus tenuerit processu aetatis quantulamcumque homini
partem felicitatis adsignat uirtutem uero eius inconstantem
facit tardum etiam in omnibus actibus hominem et pigrum
demonstrat quosdam autem si deficiens se ei luna coniunxerit
facit patrimonium amittere et quicquid ante quaesitum fuerat
misera laceratione deperdere

 in sexto loco saturnus ab horoscopo constitutus omne
patrimonium dissipat male enim semper in isto constituitur loco
facit etiam aegritudines praesertim si deficiens se ei luna
coniunxerit uel si eum deficiens per diametrum respexerit uel si
quadrata ei deficiens fuerit faciet infelices infames
erraticos qui in uno numquam possint consistere loco  si
autem sic constitutum saturnum uel de quadrato uel de diametro
mars respexerit uel si cum eo in ipso signo fuerit faciet
latentes corporis dolores uel pthisicos dysentericos et si sic
eos positos nullius beniuolae stellae radiatio mitigarit faciet
eos qui nati fuerint ex istis ualitudinibus deperire

 in septimo loco saturnus ab horoscopo constitutus id est in
occasu partiliter si matutinus fuerit in diurna scilicet
genitura bonus erit et maximam decernit substantiam sed tunc
cum fuerint limen senectutis ingressi maximam enim sic positus
senectutis largitur aetatem et pecuniarum custodem faciet
latentium uero corporum dolores indicit facit enim aemorroicos
aut neruorum dolore contractos  si uero in hoc loco
uespertinus fuerit fistulas circa anum facit et simili modo
aemorroicos praesertim si ita eum positum qualicumque mars
ratione respexerit facit enim reumaticos et quibus frequenter
apostemata nascantur et quos semper uxorum casus graui doloris
acerbitate conficiant

 in octauo loco saturnus ab horoscopo constitutus si per
diem fuerit hactenus collocatus procedente aetatis tempore
augmenta patrimonii largitur quibusdam uero simili modo hoc
loco constitutis si in martis signo fuerit uel martis finibus ex
alienis mortibus pecunias decernit  si uero per noctem in
hoc loco fuerit constitutus euersionem patrimonii faciet si
luna eum quadrata uel diametra ratione respexerit malum  si
sic constituto saturno in domo saturni luna constituta
praecedentibus eum radiationibus respexerit quodsi lunam sic
positam cum saturno mars ex aliqua parte qualibet radiatione
respexerit biothanatos facit quodsi mars  sit et iuppiter
lunam et saturnum sic sicut diximus collocatos oportuna
radiatione respexerit bonos bonae uitae opinionisque faciet sed
circa adfectus uxoris semper instabiles bona autem radiatio
trigonica est aut exagona

 in nono loco saturnus ab horoscopo constitutus magnos ac
famosos faciet uel philosophos opinatos uel sacerdotes templorum
in magica semper opinione famosos facit etiam pro qualitate
signorum haruspices uates mathematicos uera semper
interpretatione fulgentes et quorum responsa sic sint quasi
quadam diuinitatis auctoritate prolata quosdam autem faciet in
templorum cultu semper perseuerare aut praepositos religionum
interdum somniorum diuinos reddit interpretes sed et frequenter
facit philosophos capillatos  si uero per noctem hoc loco
fuerit constitutus faciet iras deorum imperatorum odia
praesertim si luna imminuto lumine ad eum feratur quacumque
ratione maiora autem a diis uel ab imperatore ei qui sic natus
fuerit decernuntur mala si sic positum cum luna saturnum mars ex
aliqua parte respexerit mitigantur uero si de oportuno loco
iouis ei radius accesserit et si in suis finibus fuerit uel in
domo solis uel in altitudine sua si tamen se trigonica ioui
radiatione coniunxerit

 in decimo loco saturnus ab horoscopo constitutus partiliter
in mc faciet imperatores duces praefectos praetorio si sic
posito saturno in his locis in quibus exaltatur sol in
horoscopi parte fuerit constitutus saturnus autem sicut ante
diximus in mc per diem fuerit inuentus faciet honestos
honestis moribus agricolas sed locupletes et quorum
possessiones aut mari aut fluuiis aut stagnis semper adiacent
dabit etiam substantias maximas magnam gloriam et a maioribus
personis hereditates praesertim si sic ei posito nulla se mars
radiatione coniunxerit quodsi mars eum sic positum respexerit
ualidissima coniunctione haec quae diximus minora praestabit
 si uero per noctem in mc fuerit inuentus infelicitates
decernit patrimonii amissionem faciet denegabit nuptias
denegabit filios praesertim si in malignae stellae uel signo uel
loco uel finibus fuerit inuentus quod si beniuola stella sic
positum per noctem saltem saturnum bona radiatione respexerit
id est iouis aut ueneris specialiter quos paulo ante diximus
denegari ex aliqua parte largitur sed specialiter saturni
stella per noctem in omnibus cardinibus constituta mala geniturae
maxima decernit uxores enim perimit filios prosternit et
acerbos dolores orbitatis semper indicit  quodsi sic positus
coniunctionem lunae deficientis exceperit is qui sic saturnum
habuerit erit paupertatis onere confectus ut et cotidianae
uitae alimenta uix habeat praesertim si luna in feminino signo
constituta deficiens lumine se saturno coniunxerit quodsi sic
saturnus positus radios lunae crescentis exceperit
inaequalitatem uitae decernit ut non sit in eo qui sic habuerit
saturnum unus uitae similisque cursus sed ut semper se mutabili
diuersitate conuertat  si uero sic posito saturno mercurii
se ei stella sociauerit acumen cordis maximum dabit et longam
uitae substantiam praesertim si dominus geniturae uel dator
uitae fuerit quodsi contrarius fuerit is qui dominus geniturae
est ei qui dator uitae fuerit ex his annis qui decreti fuerint
triginta annos subtrahit sed et fortiora mala decernit
quotienscumque sic collocatus contra dominum geniturae quem
graeci oecodespoten uocant uel si contra datorem uitae
fuerit collocatus praesertim si mars eum quadrata uel diametra
radiatione respexerit faciet enim si sic fuerit collocatus
paralyticos ridiculos gibbos nanos incuruos hermafroditos et
quaecumque his sunt similia decernit autem haec secundum corpora
signorum atque substantiam  quodsi sic saturno posito ab
eo recedens luna marti se coniunxerit in nocturnis scilicet
genituris faciet insanos lunaticos melancholicos languidos
quodsi sic saturnus constitutus in nocturna genitura in extremo
cornu deficientis lunae haeserit facit pthisicos

 in undecimo loco saturnus ab horoscopo constitutus mediocria
decernit bona et quando aliquid malignum fuerit largitus eum
qui natus fuerit in eo loco et in eo ordine collocabit in quo
fuit pater eius ante collocatus sed post trigesimum aetatis
annum nam ante trigesimum aetatis annum quicquid quaesierit
amittit nec poterit dignitatem uel patrimonium consequi nisi
prima triginta annorum spatia transiuerit

 in duodecimo loco saturnus ab horoscopo constitutus tumultus
seruilis discrimina uel propter seruos pericula decernit et
adstringit seruitio qui sic eum in genitura habuerit collocatum
faciet etiam maximas aegritudines sed et ualitudines non
modicas praesertim si sic saturno posito luna ex aliqua parte se
coniunxerit et si nulla beniuola stella in geniturae cardinibus
fuerit collocata nam si sic posito saturno beniuola stella in
quocumque geniturae cardine fuerit inuenta haec mala quae
diximus ex parte aliqua mitigantur quae omnia mitiora erunt
atque leuiora si per diem saturnus sic fuerit inuentus fortiora
uero et uehementiora si istum locum in nocturna genitura
possederit  sed in his omnibus locis saturno posito partem
eius diligenter inquire ut inuenias in quo loco et in quibus
finibus duodecatemorium eius sit collocatum ut ex duodecatemorio
et ex finibus duodecatemorii omnem saturni inuenias potestatem

 iii iuppiter  

 si iuppiter in primo cardine partiliter id est si in parte
horoscopi fuerit constitutus in his praesertim signis in
quibus gaudet uel in suis domiciliis uel in suis finibus uel in
altitudine sua faciet nobiles gloriosos magnis semper
praepositos ciuitatibus interdum magnarum ciuitatum decem
primos pro mensura geniturae bonos uenustos beniuolos
laetos diuites praesertim si per diem in horoscopi partibus
fuerit inuentus et si nulla maliuola stella sic ei posito ex
aliqua parte restiterit nam si iouem sic positum maliuola stella
contraria radiatione restiterit totum quicquid iuppiter
decreuerit ex maxima parte minuitur  si uero per noctem in
horoscopi parte fuerit inuentus faciet primum nasci inter
fratres uel qui ante ipsum natus fuerit interimit uel in
longinquis eum separauit et constituit regionibus ac locis ut
ipse in paterna domo habeat principatum facit autem bene nutriri
et parentes eius in maxima felicitate constituit quodsi sic
per noctem ioue posito maliuola stella restiterit omnem
paternam ac maternam substantiam dissipabit  semper autem
iuppiter in cardinibus geniturae collocatus aut primos nasci
faciet aut fratres eius maiores interimit ut ipse sicut
superius dixi solus in domo paterna habeat principatum quodsi
per noctem uel diem in horoscopo constituto ioue crescens luna
quacumque se ei radiatione coniunxerit faciet maximos
administratores rectores ciuitatum et maximis negotiis saepe
praepositos

 in secundo loco ab horoscopo iuppiter constitutus extraneas
hereditates decernit et ab extraneis faciet adoptari dabit autem
agrorum nobilium et maximarum possessionum dominia si sic
posito mercurius et ipse bene positus bona se radiatione
coniunxerit quodsi sic positum iouem cum societate mercurii
scilicet mars uel saturnus ex aliqua parte respexerit
frequenter mutabit statum et de bonis actibus ad malos actus
transferri faciet et erit qui sic iouem habuerit semper in
omni uita uaria diuersitate mutabilis ut nunc abundet diuitiis
nunc paupertatis onere deprimatur

 in tertio loco iuppiter ab horoscopo constitutus nec bonus
est nec malus sed aequali semper moderatione componitur ut
interdum eorum patrimonia dissipentur interdum uero illis
insperatae diuitiae conferantur

 in quarto loco iuppiter ab horoscopo partiliter constitutus
id est in imc maximos facit uiros iuridicos uel legum latores
uel legum interpretes et iuris peritos facit etiam iumentorum
amatores atque cultores pro qualitate signorum nuntios regum uel
ducum uel iudicum et quibus primis cursus publici cura
sollicitudoque mandetur et qui cursu publico iussu principum uel
ducum uel iudicum hac atque illac frequenti discursione
mittuntur faciet notos principibus publicis actibus
praepositos et qui deorum se praesidio committant et a diis
remedia postulent et quibus directum iter frequenti
significatione demonstrent plurimi autem cum sic habuerint
iouem futura praenoscunt et habent in templis honores frequenter
maximos alii autem pro qualitate signorum thesauros inueniunt
semper autem sic positus iuppiter usque ad mortem felicem
decernit senectutem  si uero sic ioue constituto in diametro
sol fuerit collocatus nobilem patrem facit et gloriosum sed
patrimonium eius circa medium aetatis tempus dissipabit et rursus
postea colligit erit autem circa feminarum coitus tardior et
filiorum adfectibus separatus si uero per noctem fuerit
inuentus mediocres in substantia faciet homines et processu
temporis feliciores

 in quinto loco iuppiter ab horoscopo constitutus magna
felicitatum augmenta decernit facit enim qui natus fuerit in
maximis populis honoratum praesertim si in domiciliis uel in
finibus uel in altitudine sua uel in domo solis fuerit inuentus
quodsi sic posito ioue mars se bona radiatione coniunxerit
faciet duces habentes etiam uitae ac necis potestatem quodsi
sine marte sic posito ioue mercurius et luna se ex aliqua
parte coniunxerint faciet procuratores regum aut rationales
quodsi sine his omnibus uenus ei se sola ex aliqua parte
coniunxerit faciet affluentia felicitatis ornatos nam sicut
superius diximus si cum marte sic fuerit constitutus is qui sic
eum habuerit regali erit semper potestate perspicuus et
sententiae eius sic erunt tamquam ab eo coniunctis hominibus
diuina documenta proferantur erit autem qui sic eum habuerit
fortis corpore ualidis ossibus  et si coniunctionem cum
uento lunae crescentis exceperit diuinae atque immortalis paene
substantiae homines procreabit oportet autem semper eum si sic
iuppiter fuerit collocatus quo uento currens luna ad eum
feratur difficile enim ista ratio colligetur nam si in
aquilone constituto ioue ex austro recedens luna crescenti ac
pleno lumine se iunxerit in quinto scilicet ioue loco ab
horoscopo constituto et his signis quibus gaudet uel in
domiciliis suis uel in altitudine sua per diem dumtaxat faciet
inuictos imperatores et qui totius orbis gubernacula tenant
praesertim si sic ioue collocato in his sol signis in quibus
gaudet uel in quibus exaltatur trigonica se ei radiatione
coniunxerit gaudet autem per diem solis ac saturni radiatione
adornatus praesertim si in matutino ortu fuerit constitutus
 quodsi sic positus iuppiter sicut diximus deficientem
exceperit lunam faciet honestis moribus homines et moderatae
dignitatis gratia subleuatos et quibus numquam se onus
paupertatis imponat quodsi sic posito ioue sine coniunctione
illa uentorum quam diximus crescens se luna simplici ratione
coniunxerit faciet administratores consulares frequenter etiam
consules ordinarios praesertim si diurna genitura fuerit si
uero mercurius se societate radiationeque coniunxerit longos
annos et uitae maxima spatia decernit dabit etiam utriusque
sexus filios aut geminos praesertim si ipse fuerit dominus
geniturae uel dominus partis horoscopi uel dominus eius signi
in quo est dominus geniturae collocatus quodsi in nocturna
genitura contra datorem uitae fuerit collocatus non enim gaudet
iuppiter in nocturnis genituris eius aetatis quaecumque
decreta fuerit duodecim annos aufert  sed et si in nocturna
genitura mars ei uel uenus uel luna contrario se ei cursu
monstrauerit maximis eum qui sic natus fuerit faciet uitiis
implicari secundum naturam scilicet signorum atque substantiam
in humanis enim signis sic positus faciet libidinosos et circa
amores insana cupiditate praeposteros facientes ea quae mulieres
facere consueuerunt in quadrupedibus uero signis sic positus
uenatores faciet et ferarum amatores et quos semper siluarum
deserta delectent et adsiduis laboribus implicatos in terrenis
uero herbarios faciet et plus uolentes scire quam patitur humanae
naturae substantia in aquosis uero piscatores et quibus circa
fluuium uel mare uel paludes sit subsidium laboriosos sane ex
istis artibus saepe uiuentes  quodsi sic posito ioue in
nocturna genitura resistentibus ei his quas diximus luna ab eo
recesserit inaequalem uitam faciet et frequentiores miserias
indicit sed hoc a malo ex aliqua parte temperabitur si sic ab
eo recedens luna ueneri se oportuna radiatione coniunxerit
quodsi sic posito ioue luna ab eo recedens nullius stellae
habuerit coniunctionem maximas infelicitates labores
miseriasque decernit quodsi sic posito ioue recedens ab eo
luna et quodammodo fugiens per quadratum se uel diametrum radiis
martis obiecerit biothanatos faciet secundum naturalem signi
formam atque substantiam si enim per diametrum sic a ioue
recedentem lunam mars hac qua diximus ratione respexerit in
nocturna genitura faciet rixas pericula et magna semper cum
inferiore certamina unde per noctem in hoc signo iuppiter
frequenter malas decernit calamitates

 in sexto loco iuppiter ab horoscopo constitutus maxima mala
decernit faciet enim natos frequenter exponi maxime si in
sexto loco constitutus ipse dominus eius signi fuerit in quo est
horoscopus uel in quo est mc constitutum praesertim si in
nocturna genitura fuerit et si per diametrum solem uel saturnum
uel martem respexerit et si sic positus lunam deficientem de
quadrato respexerit uel cum eodem luna in eodem signo deficiens
fuerit  quodsi sic positus sine maliuola cuiusdam stellae
radiatione crescentis lunae lumen exceperit haec quae diximus ex
parte aliqua mitigantur et facit aurifices aut eos qui neto
auro uestes pingunt facit interdum et argentarios sed nihilo
minus etiam si eas artes fuerit largitus hos eosdem crebra
euersione desubitat locus enim id est sextus habet malitiae
propriam praerogatiuam et quaecumque stella in ipso loco fuerit
id est in sexto ad decernenda mala maximas uires ex loci uitio
mutuabitur

 in septimo loco iuppiter ab horoscopo constitutus id est in
occasu partiliter in diurna scilicet genitura faciet
locupletes diuites et longae ac beatae senectutis spatia
decernit sed filiorum locum et coniugis nocturnus maxime uersat
nam et carissimam et moratam uxorem amittat necesse est et
amati filii uel filiae miseram uidebit mortem si uero per noctem
in eo loco geniturae fuerit inuentus crescente aetate augmenta
patrimonii consequitur mediocris uero substantiae erit et
tantarum facultatum ut ne quid desit

 in octauo loco iuppiter ab horoscopo constitutus labefactat
frequenter patrimonium et inimicos maximos facit et seditiones
frequenter ex populo et malitiosis semper actibus occupatos
facit etiam ignobiles et stultam iactantes animositatem
praeposteros et quorum furor ad insaniam procedat praesertim si
sic posito ioue cardinem aliquem geniturae maliuola stella
possederit quodsi in eo loco constitutus uel secum habuerit
mercurium uel eum trigonica radiatione respexerit et ei crescens
luna se bona radiatione coniunxerit faciet aut procuratores
regum aut rationales aut quibus nuntiandi potestas conceditur et
semper in prima aetate morientur

 in nono loco iuppiter ab horoscopo constitutus si diurna
fuerit in genitura faciet eum qui natus est futura praedicere et
reddit deorum semper interpretes quidam autem et sacerdotia
consequuntur aliis facit de templis conferri aliquid muneris
sed interdum facit et damna et aestus et animi si uero nocte
in eo loco fuerit constitutus facit semper falsa somnia
somniantes et qui de diis frequenter aliquid mentiantur et qui
de deorum sortibus spem sibi aliquam polliceantur et qui se ex
hoc uegetatos semper existiment

 in decimo loco iuppiter ab horoscopo constitutus id est in
mc partiliter per diem publicorum negotiorum faciet principes
faciet maximorum populorum decem primos et quibus a populo
honores maximi conferantur claros et qui se uelint semper gratia
ostentationis exerere sed in uita luxuriosos reddit quosdam
etiam facit magnorum uirorum aut imperatorum negotia tractare
alios per totam uitam suam faciet coronatos  sed maximas
felicitates decernit sic positus si nulla ei maliuola stella in
mc posita restiterit quodsi sic posito ioue in mc maliuola
stella restiterit quicquid ei in prima aetate dignitatis uel
honorum uel diuitiarum collatum fuerit totum in uita posteriore
minuitur ac dissipatur et funditus euertitur nisi occasus id
est septimus ab horoscopo locus alterius beniuolae stellae
fuerit lumine munitus si uero per noctem in decimo loco fuerit
constitutus honestos quidem moribus facit sed qui cito
fallantur et quorum patrimonium frequenti et cita dissipatione
depereat

 in undecimo loco iuppiter ab horoscopo constitutus maximas
decernit felicitates et magnas notitias largitur dat etiam
famosas potestates fasces etiam et proconsulare decernit
imperium si sol et uenus bona se ei radiatione coniungant et si
luna ab austro recedens ioui in aquilone constituto plena se
coniunxerit id est si tali ad eum cursu feratur qualem in quinto
loco descripsimus  minuuntur autem haec omnia et efficaciam
suam perdunt si in nocturna genitura sic fuerit constitutus si
uero mars sic ioui constituto contrarius fuerit in octauo loco
geniturae positus in magnis ac potentibus felicitatibus
constitutus et maximis diuitiis cultus totum quicquid ei uel
honorum uel dignitatis conlatum fuerit miseriarum atque
infelicitatis incursione mutatur

 in duodecimo loco iuppiter ab horoscopo constitutus maximas
decernit infelicitates facit semper inimicos potentes et qui eum
crebra potestate deterreant praesertim si partiliter horoscopum
maliuola stella possederit uel si sic ioue constituto in uii
loco a parte horoscopi mars fuerit inuentus nam si sic ioue
constituto id est in xii loco ab horoscopo mars in occasu
geniturae fuerit constitutus id est in uii ab horoscopo loco
biothanatos sine dubitatione perficiet  maiora autem erunt
haec mala et fortiori calamitate praeualida si in xii loco
iouem constitutum per diametrum sol saturnusque respexerint
erunt autem pauperes aerumnosi si sic ioue constituto in
nocturna genitura deficiens se luna per diametrum opposuerit si
uero neque ei sol neque saturnus in diametro fuerint et bona
geniturae loca possederint nec deficienti lumine ioui se luna
contulerit faciet eos qui sic habuerint iouem quodam subtili
artificio saepe pollentes aut aurifices aut ex auro uestes
pingentes aut inauratores aut musiuarios aut ex argento quaedam
facientes opera appetitur autem atque laudatur quaecumque ars
fuerit si sic ioui constituto ueneris sese stella oportuna
societate coniunxerit

 in ioue quoque in duodecatemorium diligenter inquire ut ex
duodecatemorio uires eius diligenti ratione repperias

 iu mars  

 mars in horoscopi partibus partiliter constitutus in
nocturna genitura et in masculinis signis faciet militares
matutinus autem si fuerit partiliter in horoscopo constitutus
sine radiatione iouis faciet nigrastros  alteros largiores
plus uolentes donare quam patrimonii ipsorum substantia patitur
ita ut profusi esse uideantur sed quorum actus omni semper
ratione publicentur  si uero per noctem horoscopus in martis
domicilio sit constitutus in signo scilicet masculino et in
eodem signo id est horoscopo mars fuerit inuentus et iuppiter
cum eo sit partiliter in eodem signo aut solida eum radiatione
respexerit faciet bellorum duces sed quibus omnis committatur
exercitus mortis ac uitae dominos et quorum aduentum ciuitates
semper aut prouinciae maximae perhorrescant felices fortes
graues et quorum irae magnis semper indignationibus proferantur
sed nec coniugem nec filios sic positus caro diligere permittit
adfectu  per diem uero si in horoscopo partiliter fuerit
inuentus calidos audaces furiosos peregrinos facit et in
omnibus semper instabiles et qui quicquid ausi fuerint nulla
poterunt ratione complere sed semper de manibus eorum quicquid
nacti fuerint defluit patrimonia autem eorum qui sic martem
habuerint dissipantur sed et omnem uitae substantiam uxores
etiam ac filios amittunt nec aliquid illis uel ab ipsis de
paterna substantia reseruatur sed et hanc prima aetate
deperdunt  quodsi sic iuppiter positum martem per diem ipse
in domicilio suo constitutus uel in altitudine sua uel in finibus
suis trigonica radiatione respexerit aut si cum ipso partiliter
fuerit mala eius ex quacumque parte mitigantur sed et ego scio
sicut plurimis genituris inueni multos marte in horoscopo
constituto in exilium datos bene et strenue administrare rem
publicam

 in secundo loco mars ab horoscopo constitutus si per diem
hoc loco fuerit inuentus maxima mala et magna infortunia
decernit praesertim si in matutino ortu fuerit constitutus
faciet enim alienari a parentibus et a domo sua et in finibus
semper errare peregrinis quodsi sic posito marte uel cum ipso
crescens luna fuerit uel in diametro constituta uel si quadrata
se radiatione coniunxerit faciet tardos debiles et qui uulnera
de ferro frequenter accipiant debilitabit autem a frigore aut a
quadrupede uulneratos quosdam autem facit natos exponi alios
facit saepe captiuos aut ex ingenuitate ad seruitutem trahi
erunt autem semper in aestu animi et in maximis necessitatibus
constituti quodsi sic posito marte iuppiter se bona radiatione
coniunxerit constitutus ipse uel in domo sua uel in finibus
suis ex omnibus periculis euadunt et a captiuitate liberantur
uel redimuntur et ex seruitute ad libertatem rursus
transferuntur sed ea quae necessaria sunt uitae interdum non
habebunt  si uero per noctem sic fuerit inuentus milites
facit uel athletas sed et ipsos consueuit facile periculorum
continuatione decipere adeunt autem simili modo pericula si
iuppiter et uenus sicut superius diximus bona se ei radiatione
coniunxerint

 in tertio loco mars ab horoscopo constitutus decernit quidem
gloriam sed cum labore maximo alienas res autem qui sic martem
habuerit desiderabit et omnibus inuidebit et habebit maximi
cuiusdam facinoris malam conscientiam quodsi sic marte
collocato in xi geniturae loco iuppiter fuerit inuentus uel in
uii id est occasu facit ut in publicis administrationibus
constitutus cum magno labore consequatur sed maximas patrimonii
facultates  sic autem positus in tertio ab horoscopo loco si
sic se ioui sicut diximus ante coniunxerit maximae potestatis
atque honoris regimen ac dominia largitur ita ut omnes qui ei
genere iunguntur honoris ipsius nobilitate superentur nam si in
hoc loco constitutus in domo fuerit uel in partibus suis uel
in domiciliis uel in altitudine sua et iuppiter sic ei sicut
diximus ante iungatur faciet praesides riparum duces uicarios
praefectos praetorii et quibus frequenter committatur imperium

 in quarto loco mars ab horoscopo id est in imc partiliter
constitutus si per noctem fuerit faciet militares laboriosos
et qui semper in desertis regionibus commorentur uel ferarum
praepositos ac magistros interdum euersores imperatorum faciet
uel iudicum pro qualitate signorum parentum uero uitam ac
patrimonium dissipabit dabit uulnera uiduitatis ruinae filium
uero aut unum dabit aut nullum qui sic enim eum habuerit in
omnibus semper actibus impeditur  quodsi per diem sic fuerit
inuentus debilitabit omne corpus faciet languidos caducos et
qui ex ferro uulnera frequenter accipiant reddet inualidos et
quos feminae semper impugnent et qui a feminis magnis semper
molestiis deterantur faciet etiam eos sine gratia praestare quod
dederint nam quicumque aliquid ab ipsis fuerit consecutus
ingratus illis semper existit  quodsi sic positum martem sol
de quadrato uel de diametro respexerit aut cum eo fuerit
fortiora haec mala crebrioraque decernit frequenter enim in
maximis periculis constituit faciet etiam insanos lunaticos
si sic marte constituto horoscopus in domo martis fuerit
inuentus aut si locus fortunae in loco uel domo martis fuerit
inuentus uel collocatus aut si locus cupidinis uel daemonis in
domo martis fuerit constitutus

 in quinto loco mars ab horoscopo constitutus si per noctem
in hoc loco fuerit et si in domo sua uel in domo iouis uel in
finibus suis uel iouis fuerit finibus uel in altitudine sua
fuerit constitutus et si iuppiter cum eo fuerit uel de trigono
eum ipse in domo sua constitutus respexerit faciet glorias
maximas et patrimonii augmenta magna et omne genus decernit
felicitatis facit etiam honores a populo decerni cum potentibus
uiris uel cum maximis administratoribus fidelis amicitiae gratia
coniungit

 quodsi sic posito marte ac ioue luna deficiens lumine
martis se stellae oportuna radiatione coniunxerit faciet
praepotentes horribiles duces et quibus maximi committantur
exercitus ut dent etiam uitae necisque auctoritatem et in
magnis administrationibus iuris gladii decernit potestatem
quodsi ab eo luna recesserit uenus uero sit cum eo aut de
trigono eum respexerit faciet felices diuites et qui per semet
ipsos gloriam consequantur et qui sint semper uenustate corporis
grati

 si uero per diem mars in quinto ab horoscopo loco fuerit
constitutus patrimonium eius labefactabit et domicilium
frequenter mutat et propter infortunia quae ei accidunt
peregrinis semper regionibus immoratur erit autem in periculis
non modicis constitutus si uero sic positum per diem martem haec
mala decernentem iuppiter aut uenus uel simul cum eo constituti
uel de trigono uel de exagono eum respexerint lucra maxima ex
peregrinitatis incommodo consequetur et cito de peregre
reuocabitur ad patriam  metuendum est autem quotiens sic
per diem constitutus in diametro habuerit lunam crescenti lumine
maximos enim labores incitat et tales actus aut ad imitationem
seruitutis accedant nam et si felix esse uisus fuerit talis
eius erit felicitas ut semper alienae subiaceat potestati facit
enim adsessores iudicum maximorum accusationes seditiones
turbas damna faciet et repentina pericula et ex aliqua corporis
parte debiles interdum insanias et languores tales facit ut
nimio febris ardore adusti ad insaniam transferantur faciet
etiam uincula carceres et custodias nisi respiciens iuppiter
lunam in diametro martis constitutam uel ipsum martem ipsarum
calamitatum miserias mitigarit quotienscumque enim sic posito
marte ac luna iuppiter nulla radiatione respexerit eos qui
sic nati fuerint in maximis periculis constituit sed omnium
praesidio desperatos repentinis facit iuppiter praesidiis
liberari filios etiam per diem in hoc loco constitutus sine
testimonio iouis denegabit

 in sexto loco mars ab horoscopo constitutus multa mala
decernit nam et filiis nocebit et inaequalitatem uitae faciet
ualitudines decernit pro signorum scilicet natura nam in curuis
signis praemori facit interdum claudos et gibberosos in hoc
loco omnium ualitudinum uitia cernuntur si tamen partiliter ipse
locus fuerit inuentus et si partiliter mars in eo signo fuerit
constitutus

 in septimo loco mars ab horoscopo partiliter constitutus id
est in occasu maxima mala et immensa pericula decernit faciet
enim laboriosos homicidas et sceleratos reos facinorum
inuentores aut tortores aut carnifices aut proditores quodsi
in domum suam in occasu positus per diametrum respiciat non
faciet biothanatum numquam enim mars domum suam euertit sed
tunc facit oligochronium si horoscopus et luna fuerint iouis
praesidio protecti quodsi non fuerit horoscopus in domo martis
oligochronios reddit praesertim si per quadratum uel diametrum
id est in hora uel in mc pleno lumine constitutam lunam
respexerit  sed generaliter mars in septimo ab horoscopo
loco constitutus id est in occasu per diem et per noctem
biothanatos facit pro qualitate signorum fortius tamen hoc malum
decernit et manifestius in alienis signis nam in hoc loco si
fuerit inuentus tunc dolores et lacerationes corporis facit et
aut praecipitat aut interimit aut in carcere uinculis constitutos
perpetuis et mortiferis calamitatibus deprimit  in
nocturnis genituris dolores et aestus faciet ex omnibus actibus
sed ex ferro uulnera frequenter infligit et uulnera ipsa facit
ignita cauteriorum adustione curari facit absconsos corporum et
immensos dolores praesertim cum ipse temporum dominus fuerit uel
a luna plena ipse diuisa cibi temporum spatia possederit 
si uero marte in septimo loco constituto saturnus aut in hora
aut in mc partiliter sit constitutus uel si luna plena feratur
ad martem uel minuta ad saturnum magnorum malorum funestae
calamitatis infortunia decernunt tunc accusationes tunc
uincula tunc carceres tunc damnationes tunc contra eum
capitales sententiae proferuntur aut enim bestiis obicitur aut
per praecipitia iactatur aut ruina deprimitur aut domesticis
insidiis laniatur aut a latronibus interimitur aut in nauigio
perit sed haec pro genere et qualitate signorum decernuntur nam
in terrenis signis constitutus feris faciet obici in solidis
uero opprimi a ruina facit aut in praecipitia iactari in aquosis
constitutus naufragio submergit in humanis uero signis
constitutus gladio facit interire  si uero sol in diametro
fuerit uel cum eo uel in alio geniturae cardine uiuos facit
exuri ut omnifaria in hoc loco constitutus misera calamitate
hominem et flebili nece cum atrocitate disperdat sed ante diem
ultimum uitae habebit actus qui in septimo geniturae loco
habuerit martem aut de igne aut de ferro aut de quadam uiolentia
aut de tormentis aut de homicidiis sed et locum coniugis ac
filiorum uehementissime persequitur mars in septimo constitutus
loco

 in octauo loco mars ab horoscopo constitutus si per diem in
hoc loco fuerit aut patrimoniorum denegat facultates aut eos
qui habent patrimonium misera facet proscriptione nudari quodsi
solem et lunam in diametro habuerit decernit extinctis oculis
caecitatem solus autem in hoc signo constitutus faciet penurias
angustias aestus turbas seditiones pericula  si uero
sic marte constituto luna in anafora horoscopi fuerit id est in
secundo ab horoscopo loco iuppiter uero nulla se his radiatione
coniungat et alienus ab his sit nec horoscopum uideat
biothanatos facit sed secundum signorum naturam atque
substantiam in humanis enim signis sicut diximus constitutus
si fuerit ab hominibus gladio perimitur sed a piratis aut a
latronibus aut a domesticis interemptus qui sic martem habuerit
occiditur aut gladio percutitur sententia iudicantis uaria
criminum diuersitate conuictus frequenter tamen sic cum luna
positus sicut diximus sine ueneris aut iouis testimonio
gladiatores facit sed eos qui in conspectu populi crudeli
necis atrocitate depereant in terrestribus uero signis in
desertis locis faciet occidi multiplici tamen prius periculorum
continuatione turbatos in quadrupedibus uero signis faciet a
bestiis comprehensos misera laceration laniari in aquosis uero
signis constitutus cum luna hac radiatione qua diximus aut in
stagnis aut in mari submergi facit aut occisos a piratis undis
facit fluctibusque disperdi in solidis uero signis constitutus
per praecipitia lapsos interimit in igneis uero signis
constitutus exuri faciet  per noctem uero in hoc signo
constitutus id est in octauo loco ab horoscopo faciet callidos
periculosos sed argutos tamen in publicis actibus aut in
claris eos qui sic martem habuerint constituit sed mortem
nihilominus decent biothanatam aut repentinam sicut apoplectici
interire consuerunt sed si iuppiter sic positum martem quacumque
radiatione respexerit uel si cum eo fuerit haec quae diximus
mala ex parte maxima mitigantur  sed si in horoscopo
iuppiter partiliter fuerit inuentus horoscopus uero ipse sit in
domo iouis uel uenerisque stella prospera se ioui radiatione
coniungat et obstiterit marti hac qua diximus radiatione
grassanti omnia haec calamitatum funera maxima parte mutantur
flebiles enim casus et misera semper infortuniorum incommoda et
in hoc et in ceteris locis decreta per martem mutantur atque
mitescunt si impetus martis bono ueneris ac iouis testimonio
mitigentur

 in nono loco mars ab horoscopo constitutus bonus erit circa
uitam et gloriam et si iuppiter in horoscopo fuerit constitutus
in nono loco marte posito felices facit et facile omnia
consequuntur si uero nocte in nono loco marte constituto
iuppiter in parte horoscopi fuerit inuentus potestatem maximam
administrationum et ius gladii decernit et facit eum qui sic
natus fuerit exercitum ducere frequenter tamen sic positus in
peregrinitate decernit incommoda  si uero in nono loco
constitutus in domo mercurii uel ueneris fuerit doctos et
famosos facit oratores si uero aut in domo sua fuerit aut in
domo iouis aut in altitudine sua et iuppiter in hora non fuerit
collocatus faciet diis terribiles et qui omnia periuriorum
genera contemnant erunt autem omnibus daemonibus terribiles et
quorum aduentum praui daemonum spiritus fugiant et qui sic
laborantes homines non ui uerborum sed sola sui ostensione
liberent et quamuis sit uiolentus daemon qui corpus hominum
animumque quatiat siue ille arius sit siue terrenus siue
infernus istius hominis iussione fugiet et praeceptis eius cum
quadam ueneratione terretur hi sunt qui a uulgo exorcistae
dicuntur sed talis erit si in nono loco sicut diximus
habuerit martem ut laborantem hominem ab omni malignorum
daemonum spiritu facile possit iussionis suae auctoritate
purgare

 in decimo loco mars ab horoscopo constitutus id est in mc
partiliter in nocturna genitura scilicet si in masculino signo
fuerit inuentus in suo domicilio uel in iouis sed eius cuius
diximus generis uel in altitudine sua faciet quidem periculosos
et uario genere saepe deceptos sed nihilominus praesides
duces uitae necisque dominos tribunos terribiles prouinciis et
ciuitatibus  si uero in mc per noctem constitutus in
quali diximus signo coniunctionem lunae uenientis acceperit
iuppiter uero alium geniturae possederit cardinem et ipse
nihilominus uel in domo sua uel in altitudine sua uel in suis
finibus constitutus potentes duces ac totius orbis dominos
efficiet quodsi sic positum martem iouis deseruerit stella nec
ipsi se aliqua radiatione coniungat nec in ceteris geniturae
cardinibus fuerit inuenta faciet nihilominus armatos uel
praepositos uel tribunos uel minoris loci duces aut magnarum
prouinciarum et licet in minoris dignitatis loco constitutos
habentes tamen gladii et uitae et necis potestatem

 quodsi sic constituto marte sicut diximus ioue etiam
sicut ante diximus in ceteris geniturae cardinibus constituto
in his in quibus diximus signis et in his partibus saturnus in
alio geniturae cardine fuerit constitutus erunt quidem reges
imperatores potentes maxime terribiles periculosi ciuitatum
euersores uel fabricatores sed modicae uitae id est
oligochronii quidam autem et malo fine depereunt in peregrinis
locis constituti amittunt uitam pariter et regnum uel in aliena
potestate positi moriuntur  si uero in mc mars in feminino
signo fuerit inuentus  cuiuslibet stellae uel suo uel iouis
nocte scilicet faciet nihilominus honestate fulgentes et in
masculino tamen signo per noctem et in feminino in mc
constitutus denegat filios  si uero per diem in hoc loco
fuerit inuentus id est in mc inefficaces homines faciet quos
conuenerit in omnibus actibus uariis generibus impediri decernit
etiam damna maxima et amissionem patrimonii faciet etiam
proscriptiones et condemnationes aliis onus peregrinationis
indicit aliis maximas inponit necessitates alios fugere
compellit aliis decernit exilia alios facit peregre uel in
exiliis deperire

 in undecimo loco mars ab horoscopo constitutus bona multa
decernit et augmenta patnmonii largitur et amores a populo
frequenter dat maximae dignitatis insignia si sic eum positum
cum deficiente luna iuppiter bona radiatione respexerit aut si
cum eo fuerit aut trigonica se societate coniunxerit tunc enim
facit iudices habentes ius gladii cum maximis dignitatis
insignibus

 in duodecimo loco mars ab horoscopo constitutus si per diem
in hoc loco fuerit inuentus aegritudines maximas decernit et
malis uitiis implicat et a seruis crebras concinnat insidias et
facit talem cui semper serui nocere desiderent et omnibus eius
actibus multiplices per seruos spargit infamias frequenter
autem propter inclusos quosdam aut in custodia constitutos aut
etiam damnatos aestus angores sollicitudines damna
periculaque decernit sed haec omnia mitigantur si sic mars
positus in nocturna genitura fuerit inuentus

 optare autem debemus in omnibus genituris atque in omnibus
locis ut marti qualibet radiatione quolibet ex loco uenus se ac
iuppiter semper opponant tunc enim impetus eius ex qualicumque
parte languescunt cum istarum stellarum fuerit testimonio
mitigatus sed et illud debemus optare ne quando per diem
cardinem aliquem mars geniturae possideat si enim per diem
partiliter in aliquo geniturae cardine fuerit inuentus uario
contra eum qui natus fuerit genere grassatur in cardine enim
marte posito si ei per diem iuppiter se coniunxerit in alio
cardine per diem mars fuerit inuentus et saturnus alium
cardinem geniturae possederit faciet biothanatos aut ipsos sibi
inferentes necem  uerum si in cardine per diem constituto
marte in alio cardine uenus fuerit inuenta faciet assiduis
amorum illecebris fatigari aut interfectores uxorum aut ipsos
sibi inferentes necem si uero mars per diem aliquem cardinem
geniturae possederit et mercurius in alio fuerit geniturae
cardine constitutus cardiacos faciet et qualicumque ratione
damnatos si uero in aliquo per diem geniturae cardine mars
fuerit inuentus et sol in alio geniturae cardine sit positus
faciet quocumque modo libet semper exuri  si uero luna
simili se radiatione coniunxerit et si luna crescenti sit lumine
faciet biothanatos et matres eorum acerba necis morte
prosternit sed si luna aliena ab eo fuerit et sine alicuius
stellae coniunctione in quolibet geniturae cardine per diem
fuerit inuentus maximas ualitudines uitia aegritudines
debilitatesque decernit gaudet autem coniungens se deficienti
lunae semper et ueneri unius enim has tres stellas id est
martis et lunae et ueneris in institutionis libro sicut
meministi conditionis esse monstrauimus  si uero in
quocumque cardine geniturae per diem fuerit constitutus et alium
geniturae cardinem mercurius acceperit magna et immensa et sine
modo pericula decernit quicquid enim mali in rebus humanis est
id totum ex ista stellarum coniunctione decernitur et illud
meminisse debemus quod et per diem mars in cardinibus constitutus
semper subolem denegat si filiorum locus in signo eius fuerit
inuentus ipse in cardine constitutus quia ipse dominus est eius
loci filios denegabit sed et si in alieno domicilio filiorum
locus fuerit inuentus et dominus ipsius signi cum marte fuerit
uel si mars eum de diametro uel quadrato respexerit filios
denegabit  si uero per noctem ipse dator uitae fuerit
maxima aetatis spatia largitur si in diurna genitura ipse dator
uitae fuerit faciet in primo aetatis gradu positos interire si
uero alter fuerit dator uitae et mars per quadratum uel per
diametrum restiterit minuet ex hac aetate quae ei decreta fuerit
annos quindecim si uero inter se et saturnum mediam lunam
positam acceperit debilitat atque amputabit partem corporis pro
qualitate signi in quo luna fuerit inuenta si uero lunam
crescentem per diametrum uel quadratum uiderit eos qui nati
fuerint aut statim perimit aut faciet exponi

 sed ut uerius potestatem colligas martis duodecatemorium
eius et fines duodecatemorii diligenter inquire

 u de sole  

 sol in parte horoscopi constitutus difficile fratres dabit
in masculino autem signo constitutus in domo sua aut in
altitudine sua et beniuolae stellae radiatione coniunctus aut
a beniuolis protectus magnae nobilitatis largitur insignia si
uero maliuolae stellae in sole in horoscopo constituto prope
radiis accedant oculorum aciem ex maxima parte debilitat sed
quia diximus eum maximas decernere felicitates omnia debemus
specialiter explicare

 cum saturno in horoscopi cardine partiliter constitutus in
his quibus diximus partibus per diem imperatores faciet ac
reges quodsi uires eius leuiter fuerint impeditae consulares
faciet et proconsulares et dat ordinarios consulatus si uero
mars sic solem positum sicut diximus aspexerit uel si cum eo
positus fuerit cum maxima inuidia et cum magnis periculis et
impedimentis magnis pugnis aut difficultatibus ducatus imperia
potestatesque decernit  si uero sole in horoscopo per
diem in his in quibus diximus signis partiliter constituto
alium iuppiter cardinem geniturae possederit mars uero in mc
fuerit partiliter inuentus in masculino scilicet signo luna
etiam in aliquo sit geniturae cardine plena lumine uel in
anaforis cardinum eum qui natus fuerit per totum orbem faciet
imperia ut in tali potestatis administratione constituti
potestas eius licet non sit dominus ac rex per totius orbis
tamen spatia dirigatur  si uero mars in mc fuerit uel in
occasu sic sole et ioue sicut diximus constitutis luna uero
cum marte uel in mc fuerit inuenta pleno scilicet lumine uel
in octauo geniturae loco eos qui sic nati fuerint duces aut
reges aut administratores biothanatos facit aut aliqua ratione
captos mala faciet morte prosterni secundum naturam scilicet
signorum atque substantiam faciet autem interdum depositum ab
honoribus suis ab omni potestate deici  sed et si mars cum
luna non fuerit sic sicut diximus iunctus et solus in
cardinibus geniturae fuerit inuentus uel in cataforis uel in
anaforis eorum sole in horoscopo sicut ante diximus
constituto nihilominus qui nati fuerint duces uel reges uel
administratores captiuos uel biothanatos faciet uel cum summo
dedecore a sua potestate deponi sed et si sol in parte horoscopi
fuerit inuentus si saturnus partiliter in imc possederit
simili modo reges duces et potentissimos administratores facit
 si sic sole posito ac saturno mars in secundo ab horoscopo
uel in octauo loco fuerit inuentus et luna plena luminibus in
aliis cardinibus fuerit inuenta uel in secundo ab horoscopo
loco uel in octauo cum marte eos qui nati fuerint duces uel
reges uel administratores biothanatos facit et exules et
captiuos si uero sol solus in parte horoscopi fuerit inuentus
in quibus diximus signis hoc enim te meminisse conueniet et
mars in anafora lunae fuerit inuentus luna in ceteris cardinibus
uel in anaforis cardinum constituta eos qui nati fuerint reges
uel duces uel administratores simili modo biothanatos facit uel
cogit eos isto honore priuari  si uero sol in parte
horoscopi fuerit inuentus et luna in ceteris cardinibus geniturae
uel in anaforis uel in cataforis cardinum fuerit inuenta et mars
se nulla illis radiatione coniunxerit sit uero iouis stella aut
cum sole in parte horoscopi constituta aut in ceteris cardinibus
inuenta uel in anaforis uel in cataforis cardinum ii qui nati
fuerint reges totius orbis gubernacula possidebunt euertentes
alias ciuitates alias subleuantes si uero sic positus mars
solem lunam iouemque respexerit aut cum ipsis positus aut in
cardinibus inuentus aut in anaforis aut in cataforis cardinum
constitutus malas mortes faciet his quibus diximus sed et uitia
et ualitudines decernit sed secundum naturam signorum et
secundum has corporis partes quas diximus signis esse diuisas
ualitudines et uitia decernuntur et casus mortium  si uero
sic his omnibus collocatis sicut diximus saturnus in anaforis
eorum uel in cataforis cardinum fuerit inuentus imperium
quidem tantum quantum diximus non habebunt nihilominus tamen
maximos potentia uiros ac famosos iudices faciet aut magnarum
legionum praepositos aut tribunos sed efficaces et terribiles
sed non perseuerantes in his dignitatibus ac potestatibus sed
aut captiuos eos faciet aut in exilium agi aut facit biothanatos
interire

 platice uero sol in signo horoscopi constitutus faciet
ingenuos nobiles sed platice sole in signo horoscopi
constituto si iuppiter et uenus et mercurius in ceteris
geniturae cardinibus fuerint constituti magnos uiros faciet et
quibus a parentibus maxima bonorum felicitas comparetur et qui
a prima aetate in rebus bonis ac prosperis crescant ita ut sint
semper ab incursu paupertatis alieni  sed si sic hos omnes
positos saturnus de trigono respexerit uel de exagono uel etiam
si pariter fuerit constitutus perpetua felicitas istis
decernitur sed si sic omnes positos  id est solem in signo
horoscopi iouem uenerem mercurium in ceteris cardinibus
saturnum uero in trigono aut in exagono aut eodem loco cum
ipsis constitutum  mars aliqua radiatione respexerit aut cum
ipsis constitutus aut hos omnes de quadrato respexerit aut de
diametro se huic stellarum commixtioni coniunxerit faciet
maximos iudices potentes habentes uitae et necis potestatem
sed fures rapaces et qui res alienas auaro rapiant cupiditatis
instinctu sed nihilominus hos eosdem post maximam
depraedationem uel post maximas rapinas uel post immensa furta
exules facit aut biothanatos  si uero nocte sol in horoscopi
signo fuerit inuentus sordidiore genere facit procreari quodsi
per noctem solem in horoscopo constitutum saturnus aut mars per
quadratum respexerint aut per diametrum uel simul cum eo
fuerint et ille se illis quacumque radiatione coniunxerit
maiores quidem fratres perimit sed et ipsius uitae atque omnem
patrimonii substantiam sed et actus omnes peruertit ac dissipat
sed semper in omnibus cardinibus geniturae sol constitutus
maiores fratres omnes debilitabit aut qui sic habuerit inter
omnes fratres primum facit nasci

 in secundo loco sol ab horoscopo constitutus faciet per
semetipsos patrimonia quaerentes et in omni uita suaues ac bonos
sed hos eosdem languidos facit et paruae uitae et uariis faciet
contrarietatibus impediri et qui semper sint in uita sua uaria
terroris trepidatione solliciti  si uero in hoc loco
constituto sole eum uenus ac iuppiter bona radiatione
respexerint uel de trigono uel de exagono uel si cum ipso
fuerint collocati bonorum aliquid repentinum dabit et
felicitatis incrementa non modica nam iacentes homines et
abiectos ad publicum faciet incremento dignitatis adduci sed hoc
ei magno labore et cum maximo impedimento decernitur et cum
patrimonii iactura uoluntaria unde quicumque sic solem habuerit
constitutum nihil appetat ad nullam rem audeat cum sciat se
sic posito sole in omnibus actibus impediri

 in tertio loco sol ab horoscopo constitutus patri malam
mortem decernit et ipsos qui sic eum habuerint inualidos faciet
sed in consiliis bonos ac graues faciet autem procuratores
ciuitatum aut rationes publicas tractantes aut fisco praepositos
aut fisco patronos si bona se ei iuppiter et mercurius
radiatione coniunxerint sed uxorem et filios tardius
consequentur  si uero in tertio geniturae loco positus sit
in domo sua uel in domo iouis uel in domo ueneris uel in domo
mercurii uel in altitudine sua uel in altitudine iouis uel
ueneris uel mercurii faciet religiosos deorum cultores qui
simulacra deorum per se facta religiosis consecrationibus
dedicent et qui fabricationibus templorum iussu principum uel
iudicum praesint in aliis uero signis sicut diximus positus
facit in templis ignobilia officia aut seruile aliquod
ministerium  si uero in tertio loco ab horoscopo constituto
sole saturnus aut mars aliqua se ei radiatione coniunxerint uel
si cum eo fuerint faciet periuros perfidos et crebris ob hoc
denotationibus miseros ganeones et qui sordida et absconsa loca
semper sectentur et qui contra diuinitatem irreligiosa proferant
uerba sed assiduis animi fatigationibus aestuantes

 in quarto loco sol partiliter ab horoscopo constitutus si
in eo loco positus martis et saturni aliqua fuerit radiatione
pulsatus patri primo mortem decernit et generis totius
euersionem aut labem totius patrimonii facit ipsi uero qui sic
eum habuerit interpellationes et molestias plurimas et
contrarietates et impedimenta ex maxima parte decernit sed bonam
senectutem faciet ita ut in hac aetate constituto lucra maxima
conferantur sed erit circa adfectus uxoris instabilis

 in quinto loco sol ab horoscopo constitutus faciet amabiles
honoratos et qui omnia facile consequantur et quibus cuncta
amicorum praesidio conferantur sed si sic sole posito praesens
in eodem signo se ueneris stella sociauerit uel de exagono
coniunxerit coronarum largitur insignia et praetextarum ueste
decorabit sed et a populo honores ei qui sic solem habuerit
maximi conferuntur quodsi maliuolae stellae cum sole in eodem
loco fuerint nihil mali poterint decernere nec perpetrare
propter loci naturalem bonitatem sed solum filiis nocebit si
uero in eo loco solus fuerit inuentus minores erunt hae quas
diximus felicitates et sic nocebit filiis ut indicat perpetuas
orbitates aut ut ex casu filiorum maxima doloris tormenta
patiatur

 in sexto loco sol ab horoscopo constitutus multa mala
decernit semper enim nocebit et graues ac longas aegritudines
faciet quodsi sic sole posito mars in horoscopo fuerit
inuentus actus quidem publicos faciet sed infligit ei uulnera
frequenter ex ferro patrem uero faciet aut mala interire morte
aut cito mori aut aliqua ratione damnari sed et omnem
substantiam uariis facit generibus deperire si in sexto loco
sole posito in decimo ab horoscopo loco id est in mc nulla
stella fuerit inuenta nam si in sexto loco sole constituto
quaecumque stella decimum locum id est mc possederit faciet
locupletes diuites affluentes et quibus paterna successione
maxima felicitas comparetur si uero in sexto loco sole posito
nulla stella in mc fuerit constituta iuppiter uero et uenus
cum eodem sole in sexto loco fuerint inuenti quicquid malorum
decretum fuerit mitigatur et tota infelicitatis impeditur
improbitas

 in septimo loco sol ab horoscopo constitutus maxima uitia et
ualitudines decernit praesertim si sic solem positum mars et
saturnus aliqua radiatione respexerint uel si cum eo fuerint
collocati secundum enim naturam maliuolae stellae quae cum ipso
fuerit collocata indicit uitia aegritudines  si mars
calidas et ignitas quodsi luna cum eo uel in septimo loco fuerit
inuenta uel in septimo loco sole constituto luna in horoscopo
uel in mc partiliter fuerit collocata magnos potentes nobiles
faciet et quibus committantur maximae potestates praesertim si
fuerit in domo sua aut in altitudine sua aut in domo iouis
constitutus et si locus fortunae partiliter et per computum
diligenter inuentus in aliquo cardine fuerit collocatus  si
uero sic sole et luna constitutis sic etiam fortunae loco
collocato iuppiter aliquem geniturae cardinem tenuerit
imperatores reges faciet sed bonos beniuolos faciet etiam
duces potentes et administratores fortes temperatos efficaces
prouincias et ciuitates subiugantes quodsi his omnibus  sole
scilicet et luna et ioue et loco fortunae  sicut diximus
positis mars et saturnus in secundo aut in octauo ab horoscopo
loco fuerint constituti amittunt imperia et ex honoribus aut
administrationibus suis cum dignitatis iactura deponuntur et aut
ab inimicis gentibus aut ab aduersariis atque aemulis
opprimuntur faciet etiam ut ipsi sibi manibus suis inferant
mortem sed et captiuos faciet hos eosdem aut exules  si
uero in septimo loco geniturae uel in quocumque alio cardine
collocato sole ei mercurius se in eodem loco positus iunxerit
uel matutinus uel uespertinus litteratos faciet qui maximam ac
uariam litterarum scientiam consequantur si uero sic soli ac
mercurio positis saturnus se coniunxerit malitiosos facit
maliuolos pessimos et qui uelint difficilium litterarum
notitiam habere uel qui easdem ipsas difficiles litteras faciant
 si uero per noctem fuerint inuenti sol et mercurius et
saturnus lapidarios facient aut pollinctores aut funerarios aut
quibus sepulchrorum cura aut custodia mandetur faciet etiam
armentarios bubulcos pastores equorum domitores equarumque
pastores porcarios et his similia secundum naturam potestatemque
signorum et si in nocturna genitura sole et saturno septimo
loco constitutis sed et mercurio uenus in eodem loco fuerit
inuenta uel in sexto loco uel in duodecimo et saturnus
constitutus uenus cum ipsis fuerint eunuchos faciet et mulieres
uiragines et quae se numquam uirili coitu coniungant uel si se
aliquando uiro coniunxerint numquam concepturas aut edituras
partum  si uero sic his positis mars se aliqua radiatione
coniunxerit uel cum ipsis fuerit inuentus hermafroditos faciet
in quibus se duplex natura coniungat quodsi sic his omnibus
constitutis luna se aliqua radiatione coniunxerit uel si cum
ipsis fuerit inuenta archigallos facient et qui uirilia propriis
sibi amputent manibus facient etiam lenones et qui meretrices
suis uelint procurationibus elocare  sed in sexto loco cum
sole constituti haec eadem faciunt si nulla stella in mc
constituta istius malitiae soluerit atrocitatem nam si qua in
mc fuerit inuenta his omnibus sic inuentis id est in sexto
loco constitutis omnia quae diximus mitigantur in secundo uero
loco geniturae uel in quinto uel in undecimo si mercurius cum
saturno fuerit inuentus sole cum his in eodem loco constituto
uel non constituto malitiosos in omnibus actibus faciet aut
aduocatos aut iure peritos aut scribas aut exceptores aut
hortorum praepositos aut aquarum distributores  quodsi sic
his positis in his in quibus diximus locis mars se aliqua
societate coniunxerit uel si cum his fuerit inuentus erunt
homicidiis publicis praepositi et exceptores earum sententiarum
quae de hominum capitibus proferuntur aut cornicularii aut
commentarienses sed quibus  cura committitur aut
clauicularii aut carceris custodes et quibus publicarum catenarum
uincula committantur aut praepositi carnificum aut carnifices
et qui damnatos homines flagellis lacerare consuerint et cetera
his similia  si uero his omnibus sicut diximus in his
locis constitutis iuppiter et uenus aliqua se radiatione
coniunxerint uel si cum his fuerint inuenti nihil quidem eorum
facient quae ante diximus in illa enim soli decernunt cum
ioue uero et uenere sacerdotes facient uictimarios et qui sacris
praesint uel qui pecora sacra aut sacris aut religionibus
destinata pascunt uel qui in templis aliquo fungantur officio aut
qui de templis maxima munera consequantur  sed hae omnes
stellae quas diximus etiam in duodecimo loco partiliter
constitutae haec eadem simili ratione decernunt sed hi ipsi
homines tardiores sed ex his omnibus in quibus fuerint collocati
et glorias habebunt et principatum sed et in sexto loco
constituti hi omnes si talia stella sicut ante diximus in mc
fuerit inuenta haec eadem simili ratione decernunt quodsi in
septimo geniturae loco uel in quocumque alio cardine solus sol
cum marte fuerit inuentus uel in secundo geniturae loco uel in
quinto uel in octauo uel in undecimo martes dabit ex igne et
ferro et quae ex alia duritia fabricentur sed in cardinibus sol
et mars pariter constituti perpetua haec artificia decernunt

 in octauo loco sol ab horoscopo constitutus patrem cito
faciet interire si uero cum eo mars aut saturnus fuerint inuenti
aut de diametro ei oppositi aut de quadrato coniuncti facient
alienos deliros aut cardiacos aut freneticos sed secundum
naturam signorum haec ualitudinum uitia decernuntur  si
uero in octauo loco sole posito in diametro luna fuerit
constituta nondum soluta coniunctione sed plena lumine sed et
si cum eo synodica in octauo loco fuerit inuenta saturnus uero
et mars per diametrum uel simul constituti pariter fuerint uel
si se illis quadrata radiatione coniunxerint ualitudines et
debilitates maximas facient nam caput malitiosis humoribus
onerant et ex humorum statiua perseuerantia qui circa caput
collecti fuerint facient caducos et lunaticos aut adsidua
interceptione deficere faciunt etiam aliena uerba proferre
faciunt aliorum humeros graui iactura debilitant aliis maculas
lepras impetigines thisim hydropem infligunt alios
elefantiacos faciunt alios claudos alios gibbos alios
paralyticos aliorum maximas partes amputant corporis sed haec
secundum differentiam signorum atque naturam omnia decernuntur
nam similia faciunt in secundo ab horoscopo loco et in sexto et
in duodecimo et in octauo sicut diximus constituti 
quodsi sic omnibus sicut diximus positis iuppiter se et uenus
aliqua radiatione coniunxerint uel simul cum ipsis positi uel
si trigonica radiatione respexerint uel si lunae se
coniunxerint hae omnes ualitudines quas diximus tales erunt ut
mederi et curari possint sed et si sic beniuolis stellis
collocatis ioue scilicet et uenere maliuola stella
coniunctionem lunae uenientis exceperit uitium quidem atque
aegritudo perpetua erit sed et diuinitatis alicuius prouidentia
ualitudinis acerbitas mitigatur  quodsi his omnibus sicut
diximus collocatis mercurii se coniunxerit stella aut cum ipsis
posita aut in exagono collocata ualitudines istas quas diximus
aut remedio aliquo aut cantationibus compescit aut mitigat aut
omnifariam his remediis ab incursu ualitudinum liberentur
praesertim si luna ioui se crescens aut ueneri minuta lumine
coniunxerit quodsi in ista stellarum dispositione quam
exposuimus luna semper mercurii stellae se coniunxerit et cum
eodem collocata a beniuolis stellis uel de trigono uel de exagono
radiata fuerit ad deos confugiunt et illic manebunt ab ipsis
remedia postulantes quodsi luna se mercurii stellae coniunxerit
sic sole et saturno et marte sicut diximus positis iuppiter
uero et uenus in auersis et deiectis locis fuerint inuenti
insanos lunaticos daemoniacos faciunt et qui ex his uitiis
perpetuis calamitatibus implicentur ita ut et biothanata morte
depereant  in nono loco sol ab horoscopo constitutus
fabricatores deorum facit uel cultores deorum diuinorum
simulacrorum uel ornatores deorum uel fabricatores templorum
aut hymnologos et qui laudes deorum cum iactantiae ostentatione
decantent ex quibus rebus gloriam et honores habebunt et facit
autem sic sol positus patrem felicem sed et ipsi et patri eius
uarias uitae mutationes multiplicesque decernit et si beniuola
stella sic sole posito in anafora mc fuerit inuenta in
peregrinis locis constituti augmenta felicitatis maxima
consequentur si uero in hoc loco maliuola stella fuerit inuenta
multa incommoda in peregrinitate patietur et peregre cum dolore
morietur

 in decimo loco sol ab horoscopo partiliter constitutus in
diurna genitura id est in mc in domo sua aut in domo iouis
aut in ea parte in qua exaltatur faciet reges quibus a patre
tradatur imperium aut duces quibus hoc honoris simili modo
paternis cum honoribus conferatur aut administratores et
consules et proconsules sed quibus hoc ex paterno dignitatis
merito deferatur

 quodsi sic sole posito mars alium geniturae possederit
cardinem regna ducatus administrationes consulatus
proconsulatus per pericula et per pugnas et per inuidiam
consequentur quodsi sol in mc in his signis in quibus diximus
partiliter fuerit inuentus mars uero in occasu id est in
septimo geniturae loco fuerit constitutus et luna in alio
cardine geniturae plena luminibus martem respexerit id est aut
in hora posita aut in mc facit eum qui natus fuerit siue rex
siue dux siue consul siue proconsul siue administrator exulem
captiuum  sed et si sol sicut diximus in mc fuerit
collocatus mars uero in secundo horoscopi loco uel in uiii loco
fuerit constitutus et luna per diametrum uel per quadratum
martis exceperit radios uel cum ipso pleno fuerit lumine
constituta simili modo hos eosdem quos diximus biothanatos
exules captiuos facit quodsi sic sole sicut diximus posito
mars alienus ab his locis fuerit quae diximus iuppiter uero in
cardinibus fuerit inuentus aut in cataforis et luna aliquem
geniturae possederit cardinem plenaque luminibus ioui se
radiatione coniunxerit hos eosdem reges aut duces faciet
potestatem suam per spatium totius orbis extendere  platice
uero sol in eo signo constitutus in quo est mc nobiles parentes
faciet honestos praesertim si sic solem positum beniuola
stella aliqua radiatione respexerit at minuuntur autem etiam
haec si sic positum solem maliuolum sidus impediat sed
generaliter sol in omnibus cardinibus partiliter cum mercurio
constitutus litteratos faciet disertos et uariis litterarum
studiis ornatos unde uarius actus et maxima quaedam decernitur
disciplina erunt autem isti qui sic habuerint solem et
mercurium si se illis iouis stella coniunxerit litterarum
gratia et magisterii cum regibus constituti sed et haec etiam
mercurius faciet si longe a radiis solis fuerit inuentus et si
sic eum positum sine inuidia martis ac saturni iuppiter et
uenus bona radiatione respexerint  in undecimo loco sol ab
horoscopo constitutus felices faciet et nobiles et quorum patres
maximo honoris splendore decorentur sed processu temporis
augmenta felicitatis et dignitatis accipient haec autem maiora
erunt omnia si sic positum solem iuppiter aut simul cum eo
collocatus aut trigonica radiatione respexerit aut si uenus cum
ipso matutina fuerit inuenta aut de exagono matutina
respexerit nam hae omnes dignitates amicorum illis gratia
conferuntur si uero in undecimo loco geniturae fuerit inuentus
et maliuolae stellae aut cum ipso fuerint aut aliqua illi
radiatione coniunctae nihil quidem in actibus neque honoribus
impedient sed soli filiorum loco acerbi decreti perseuerantia
nocent

 in duodecimo loco sol ab horoscopo constitutus ignobiles et
frequenter seruos et captiuos faciet et patris etiam mortem et
totius patrimonii iacturam decernit etiam uitiam et
aegritudines graues sed et si beniuola stella cum sole in eo
loco fuerit inuenta nihilominus maximas ignobilitates faciet si
uero maliuola stella in hoc cum sole fuerit inuenta perpetuas
aegritudines et uitia maxima decernit et perpetuas seruitutes

 sed et solis duodecatemorium et duodecatemorii fines
diligenter inquire ne in aliquo te fallat huius operis
disciplina

 ui uenus  

 uenus in parte horoscopi partiliter constituta si per noctem
in hoc loco fuerit diuinis ingeniis homines faciet amicos
imperatorum aut potentium reddit et quibus imperatorum ac
magnorum uirorum negotia credantur faciet etiam oratores maximos
et bonos secundum naturam qualitatemque signorum si enim in
humanis signis partiliter in horoscopo fuerit inuenta faciet
sacerdotum principes et qui in ipsis sacerdotiis purpureis aut
auratis uestibus induantur et qui futura praedicant faciet autem
gratos uenustos diuites si nulla maliuola stella sic positae
ueneri aliqua se potestate radiationis obiecerit  si uero in
his quibus diximus signis partiliter ueneri in horoscopo
constitutae mercurii se stella coniunxerit et cum eadem fuerit in
eodem signo et isdem partibus partiliter collocata coronis
faciet atque infulis coronari faciet etiam tales musicos ut
omnium admiratione laudentur  in consonantibus uero signis et
quae modicae sunt uocis posita in nocturna scilicet genitura
faciet multiplici studio ueneratores amicos imperatorum
facientes aliquid tale et inuenientes quod ad uenias regias
pertineat faciet etiam praepositos uoluptatum sed earum quae ad
delectationem regiam praeparantur accipientes annonas ab
imperatore maximas sic autem ut ex praestatione annonarum
maximae illis diuitiae conferantur in terrestribus uero signis
aut in aquosis constituta faciet tales homines qui odorum
pigmenta faciant aut qui magnificas uestes texant aut tinctores
maximos perficiet in quadrupedibus uero signis sic ut diximus
constituta faciet nobiles gloriosos bonos amatores pecorum et
regis animalibus praepositos

 si uero in diurna genitura in horoscopo partiliter fuerit
inuenta faciet infames libidinosos impuros erunt etiam
linteones aut plumarii aut colorum inuentores atque tinctores aut
caupones aut tabernarii sed si sic uenus per diem posita
saturnum ex aliqua parte respexerit faciet molles cinaedos uel
qui se dulcibus actibus dedant sed si in horoscopo uenus
constituta  in prima aetate dabit uxorem faciet autem
saturnus si sic positam uenerem forti radiatione respexerit aut
spadastros aut textores aut pigmentorum inuentores quodsi sic
uenerem positam iuppiter bona radiatione respexerit regis
textrinis faciet praepositos

 in secundo loco uenus ab horoscopo constituta si in nocturna
genitura sic ut diximus fuerit inuenta facit magnarum artium
inuentores et affluentia copiosos sed qui frequenter pulsentur
infamia et quibus gradatim felicitas conferatur et gratos
amoenos in ueneriis cupiditatibus  si uero per diem in hoc
loco fuerit inuenta maximas contrarietatis et tardas nuptias
decernit causas etiam cum aliqua femina concitat quidam etiam
repentinis uxorum mortibus uiduantur si uero sic positam uenerem
aut sol aut saturnus per quadratum aut per diametrum respexerint
uel cum ea positi fuerint facient steriles et circa uenerios
actus inefficaces et qui numquam ducant uxores et qui semper
puerorum amoribus implicentur sed haec fortius decernuntur mala
si in diurna genitura sic uenus fuerit inuenta in domo saturni
uel martis uel mercurii uel in finibus eorum

 in tertio loco uenus ab horoscopo constituta bona erit si
eam iuppiter aliqua radiatione respexerit accipiet enim uxorem
de templo uel sacerdotem uel sacerdotis filiam sed si cum
uenere mercurii stella fuerit uel luna erunt etiam ipsi
prophetae neocori aut praepositi templis et religionibus

 in quarto loco uenus ab horoscopo constituta per diem id est
in imc iacturam maximam patrimonii faciet et assiduas
uiduitates et tales reddit qui difficile possint aliquid
impetrare sed et si cum ea mercurius fuerit partiliter
radiatione coniunctus adulteros faciet frequenter etiam propter
malas administrationes uel publicas uel priuatas proscribi facit
 si uero per noctem in hoc loco fuerit inuenta processu
aetatis laudes faciet magnorum uirorum amicos et plenos gratia
et decentes in iuuentute uero id est in prima aetate honestos
quidem et quibus nihil desit sed uitio quodam mentis implicatos
secundum propriam signi naturam atque substantiam in tropicis
enim signis constituta aut in duplicibus uiduitates decernit et
damna et causas propter mulieres aut a mulieribus excitatas in
solidis signis constituta morigeras decernit uxores et qui ab his
maxime diligantur et quibus gloria et patrimonia a mulieribus
conferantur amoto signo aquarii nam si uenus in hoc signo
fuerit inuenta in quarto scilicet ab horoscopo loco et luna aut
de quadrato aut de diametro eam respexerit uel si cum ipsa sit
collocata faciet steriles et qui filios creare non possint et
qui se numquam uelint coniugalibus affectibus copulare et qui
puerorum semper coitu gaudeant

 in quinto loco uenus ab horoscopo constituta faciet bonos
benignos et qui quicquid uolunt facile impetrent faciet etiam
coronari infulis et coronis si iuppiter eam aliqua radiatione
respexerit faciet famosos uel quodam honore nobilitatis
praefulgidos si uero cum ea fuerit mercurius collocatus
augmenta uitae promotiones sed cum maxima largitur infamia
faciet autem in omni congressione uictores et quibus grata
uictoriarum praemia conferantur in omnibus potentes et qui
semper futura praenoscant notos potentibus uiris et quibus a
mulieribus aut ab uxoribus patrimonia maxima conferantur uel qui
praesidio aut patrocinio mulierum aut uxorum ad maximos ueniant
gradus dignitatis sed processu temporis omnia eis plena perfecta
tribuuntur  si uero crescentis lunae lumen exceperit aut
crescens luna se ei coniunxerit cum magna inuidia
administrationes et glorias consequentur sed certos reddit et ab
omni mendacio separatos qui nec de ueris rebus iurisiurandi
necessitatem aut dare aut accipere uelint sed cum uxoribus
faciet sic cum luna uenus posita propter quasdam suspiciones
contentiosas iurgiorum conflictationes iurgare

 in sexto loco uenus ab horoscopo constituta per diem et
noctem ignobiliores dabit uxores aut uiduas aut debiles et
numquam morigeras uiris si nulla stella in mc fuerit inuenta
si uero mulier in sexto loco geniturae suae ueneris stellam
habuerit collocatam magnas difficultates et magna pericula
patietur ex partu aut enim abortabit frequenter aut difficile
edit partum aut intra uiscera eius laceratum pecus a medicis
proferatur  si uero in sexto loco uenere constituta in
nocturna scilicet genitura aliqua stella in mc fuerit inuenta
faciet gratos decoros quibus uxores morigerentur et quibus ab
uxoribus felicitas conferatur et omnia quaecumque uoluerint
consequentes si uero aliena uenus a cardinibus fuerit constituta
et maliuolae stellae quae in cardinibus fuerint constitutam
 lunam forti radiatione possederint expositos a parentibus
faciet et statim finiunt  in septimo loco uenus ab horoscopo
constituta si in suo signo per noctem fuerit inuenta felicem
reddit senectutem tardius autem dabit uxorem et difficile filios
decernit eis qui sic habuerint uenerem positam faciet autem de
rebus ueneriis maximis infamiis laborantes secundum naturam
qualitatemque signi si enim hunc locum tenuerit in tropicis
signis constituta uel squamosis uel erraticis et cum ea mars
fuerit aut se illi per diametrum aut de quadrato forti radiatione
coniunxerit facit impuros libidinosos infames  si uero
sic positam cum marte uenerem in his in quibus diximus signis
aliqua saturnus radiatione respexerit id est aut per quadratum
aut per diametrum aut simul positus mulieres quae sic habuerint
uenerem cum hac stellarum societate impurae et impudicae cum
mulieribus coibunt libidinis causa sed haec uitia erunt
fortiora si in capricorno uel ariete haec se stellarum mixtura
coniunxerit

 in octauo loco uenus ab horoscopo constituta si fuerit in
diurna scilicet genitura tarde dabit uxorem et cum dederit
dabit aut degenerem aut uiduam aut sterilem aut graui foeditate
deformem sed et si mercurius cum ea fuerit et simul cum
mercurio uenerem in hoc loco positam maliuola stella respexerit
uel per quadratum uel per diametrum uel si cum ipsis in hoc
loco fuerit inuenta omne eius qui natus fuerit patrimonium
dissipatur uel qualicumque proscriptione nudatur mors uero illi
per gonorroeam id est per defluctionem seminis aut
contractionem aut per spasmum aut per apoplexim fertur si uero
per noctem in hoc loco uenus fuerit inuenta diuites faciet et
quibus morte mulierum magnarum felicitas conferatur mors uero
illis cito et sine dolore et sine aliquo tormento decernitur

 in nono loco uenus ab horoscopo si fuerit constituta in
diurna genitura faciet eum qui sic habuerit uenerem assidua
cuiusdam daemonis interpellatione pulsari faciet autem in
templis manere sordide et sic semper incedere et qui numquam
tondeant comam et qui aliquid uelint quasi a diis dictum
hominibus nuntiare quales solent esse in templis qui uaticinari
consueuerunt reddit etiam sic posita uenus somniorum frequenter
interpretes sed haec fortiora erunt si sic positam uenerem
saturnus aliqua radiatione respexerit  si uero in nocturna
genitura hoc loco fuerit inuenta faciet diuinos deorum cultores
et qui sacris ac religionibus imbuantur quibusdam uero officia
aut dona largitur ex templis si uero per noctem sic uenere
constituta mars et saturnus de diametro uel de quadrato uel
simul positi se ei coniunxerint facient mulieres exagitari aut
cum mulieribus grauis infelicitas conferatur et quibus semper
mulieres ingratae sint praesertim si cum ista stellarum
societate in tropicis signis fuerit inuenta  si uero sic
positam uenerem de trigono uel de exagono iouis stella
respexerit uel si cum ea fuerit inuenta faciet a mulieribus
adamari faciet uenustos gratos et qui omnia facile
consequantur et qui in re dominentur uxoris alii curam mulierum
suscipiunt uel mulierum procuratores existunt alii sic habentes
uenerem in palatiis regum uel in potentium uirorum domibus ob
fabricationem harum rerum quae ad cultum sunt mulierum
necessariae perseuerant grati semper ex his ac necessariis
propter has res promotionibus aliquibus adornantur et ex his
rebus augmenta patrimonii maxima consequentur  si uero sic
positam uenerem mars in diametro constitutus uel in quadrato
respexerit praesertim si ipse sit in cardinibus constitutus
inimicos habebunt uidebunt etiam graues mortes filiorum erunt
etiam inimici filiorum aut adulterii aut stupri causa si uero
sic positam uenerem cum iouis stella mercurius de quadrato
respexerit uel saturnus solus in diametro uenerit uel fuerit
inuentus mercurio in quadrato uel cum ipsa constituto uel si
simul saturnus et uenus cum mercurio fuerint constituti in hoc
scilicet quo diximus loco faciet steriles sine semine puerorum
amatores libidinosos et propter haec uitia in homicidiis aut
periculis aut criminibus constitutos si uero mulier sic habuerit
uenerem sicut diximus cum hac scilicet coniunctione stellarum
uirorum actus semper imitabitur

 in decimo loco uenus ab horoscopo si fuerit inuenta id est
in mc faciet claros et coronatos et quibus grandis gloria et
fortuna maxima conferatur si uero hoc loco cum mercurio fuerit
inuenta faciet cordarum disciplinae auctores et qui quod
uoluerint facile consequantur si nulla saturnus et mars se ei
radiatione coniunxerint ipsa uero si matutina facit publicos
musicos et qui a populis honorentur si uero se ei saturnus
aliqua radiatione coniunxerit faciet infames et in his quibus
diximus profitentur artibus secundos et qui numquam sibi
uindicent principatum et qui res suas alienae tuitioni
committant si uero sic positam uenerem mars forti radiatione
respexerit aut si cum ipsa fuerit faciet infames famosos 
si uero mulier sic uenerem positam habuerit erit impura
libidinosa et ad omnium exposita uoluptatem et meretricis semper
actibus implicata quae propter necessitatem uitae in meritorio
se statuat uel lenoni locet sed et secundum qualitatem
substantiamque signorum hi actus perficiuntur in erraticis enim
signis aut in tropicis aut in saturni domibus aut squamosis sicut
diximus collocata talem mulierem reddit si in his uero signis
sic ut diximus uenerem uir habuerit constitutam infamis erit in
infinitum et qui res impuras multiplici ratione committat sed
sic ut diximus in his signis et cum ista stellarum societate
uenus posita ita ut non in feminino signo fuerit inuenta et
luna per quadratum uel per diametrum crescens lumine simili modo
etiam ipsa in feminino signo constituta martem respexerit
faciet eunuchos aut abscisos archigallos aut hermafroditos et
qui semper haec agunt et patiuntur quae mulieres pati
consueuerunt praeposteris libidinum ardoribus excitati

 in undecimo loco uenus ab horoscopo constituta si
uespertina fuerit et eam sic collocatam mars et saturnus aliqua
parte respexerint faciet steriles et qui generare non possint et
qui difficile nuptias adipiscantur et frequenter puerorum
amatores facit aut mulierum scaenicarum uel qui publicis
mercimoniis praesint praesertim si sic posita in tropicis
signis fuerit constituta sed circa substantiam gradatim
crescentes et quibus augmenta honorum uel etiam patrimonia
amicorum praesidio conferantur gratos tamen et uenustos faciet
et si sic posita uenus coniunctionem lunae uenientis acceperit
faciet locupletes diuites maxime potentiores etiam gloriae et
quibus magnarum potestatum cura mandetur interdum nobilium
ciuitatum faciet decem primos  si uero matutina in hoc loco
fuerit inuenta et simili modo coniunctionem lunae uenientis
exceperit a prima aetate faciet potentes et tales quibus a
prima aetate potestas aliqua committatur ita ut magnis uiris aut
imperatoribus fidelis amicitiae merita coniungant et qui
semper usque ad ultimum diem uitae gratia uenustatis ornentur
et fortiora haec erunt si sic ueneri et lunae in hoc loco
positis mercurius se aliqua radiatione coniunxerit uel si cum
ipsis in eodem loco fuerit constitutus

 in duodecimo loco uenus ab horoscopo constituta si in
nocturna genitura sic fuerit inuenta faciet mulierum causa
assiduo tristitiae dolore cruciari si sic positam mars et
mercurius forti radiatione respexerit faciet ei ab ancillis
libidinis causa frequenter insidias facit animi aestum et
decernit instinctu libidinis turpis amoris incendia alii uero
ancillas matrimoniis sibi iungunt alii sibi publicas
meretrices genialis sibi tori copulatione consociant ex qua
causa etiam filiorum soboles denegantur  per diem uero in
hoc loco posita mulierum causa necem uel malae mortis decernit
atrocitatem secundum naturam qualitatemque signorum habet enim
haec stella uarias sed quae difficile inueniri possint
decernendi potestates sicut enim in imaginibus artifex pictor
liniamenta membrorum ex uaria mixturarum diuersitate persignat et
temperatis coloribus certam corporis formam imitatione facit
similitudinis corporalis sic et stellarum coniuncta radiatio
societatis consensu pariter temperata uim quamdam uicissim ex
coniunctis sibi potestatibus mutuatur et substantiam sibi ex
diuerso ignium colore collata fata hominum ad picturae modum
aequata societatis moderatione depingit  nam hoc sic esse
quod dicimus istis rationibus comprobatur ueneri si sicut
diximus collocatae se saturnus aliqua radiatione coniunxerit
facit animos peruersis uitiis implicari et ad nullos actus reddit
necessarios praesertim si ista coniunctio ueneris et saturni in
nocturna genitura fuerit inuenta si uero sic posita ioui se
radiatione coniunxerit ab incursu praecedentis malitiae
liberatur maxima enim largitur bona nam et patrimonii augmenta
propriis actibus consequentur et erunt ab omni uitiorum labe
sepositi si tamen sic constitutam uenerem cum ioue de diametro
luna nulla radiatione respexerit  quodsi in diametro luna
fuerit inuenta faciet infames libidinosos aut puerorum
amatores et ex coitu mulierum stupratos facit graui infamiae
pulsari dedecore ex incestis enim et stupris ex ista commixtione
graues decernuntur infamiae aut enim cum sororibus aut nouercis
aut filiabus aut matribus coire coguntur sed nihilominus ex
isto incestu lucra illis maxima obueniunt et confertur aliquod
meritum dignitatis  sed et semper uenus cum luna simul
posita aut de quadrato coniuncta aut amoris inlecebras aut
infamiae labem prona infelicitate decernit aut acerbis animi
uitiis implicabit aut facit impura aut libidinosa cupiditate
praeposteros aut ex incestis amoribus graui pulsat infamia aut
enim sicut supra diximus cum sororibus coeunt aut si alienas a
genere duas tamen sorores stupri sibi cognitas coniungunt aut
cum filiabus coibunt aut cum matribus aut cum nuribus aut cum
priuignorum uxoribus aut circa fratrum uxores uitio libidinosae
cupiditatis ardebunt aut matribus aut cum nouercis coibunt aut
cum adfinibus aut cum sororibus aut cum sororum filiis

 si uero mulier sic uenerem habuerit collocatam faciet
libidinosam et quae promiscuis amorum uoluptatibus implicetur
sed semper infamiae labe possessam et incestis amoribus
aestuantem et ipsa enim aut cum fratribus suis coibit aut cum
filiis aut cum parentibus aut cum patruorum filiis aut cum
filiarum maritis aut cum patruis aut cum filiorum suorum patruis
aut priuignis aut adfinibus aut duos fratres ad unam lecti
libidinem deuocabit alias uero mulieres uiriles facit actus
appetere

 sed haec tunc fortius facit si cum luna ista radiatione
coniuncta in tropicis signis uel in erraticis uel squamosis uel
in biformibus ista qua diximus fuerit radiatione composita quae
fortiora et uehementiora erunt si sic ambas id est lunam et
uenerem sic ut diximus positas uel unam de duabus mars aut
saturnus aut de diametro uel de quadrato uiderint aut cum una
ipsarum unus de duobus fuerit collocatus uel si ista societate
iunctae luna pariter et uenus uel ista radiatione compositae in
domo martis uel saturni fuerint collocatae uel si in mercurii
signis aut simul fuerint aut una de duabus in mercurii signo
collocata aliam tali quali diximus radiatione respexerit 
in uespertino ortu uenus constituta sed nocturna genitura in
bono constituta signo si se marti prospera radiatione
coniunxerit bona felicitatis incrementa decernit potentes enim
et gloriosas facit potestates et honorum maxima largitur insignia
et locupletum facultatum diuitias largitur quodsi per diem
marti se quacumque radiatione coniunxerit multorum ac magnorum
malorum infortunia decernit gaudet enim per noctem si se lunae
marti mercurioque coniunxerit et tunc homines maxima felicitate
nobilitat quotiens in nocturna genitura fuerit cum his bona
radiatione coniuncta  si uero cum sole in hoc loco in quo
loquimur uenus fuerit iniustissimam eam fore omnium prudentium
responsionibus constitit male enim constituitur uenus si cum
illo fuerit collocata non enim gaudet solis sociata luminibus
et quicquid in rebus humanis malum uidetur ac miserum hoc totum
hominibus cum sole posita decernit gaudet uero retro solem
collocata id est matutina tunc quicquid boni cum bonis posita
decreuerit fortiori felicitatis crescet augmento  si uero
domina horoscopi fuerit inuenta et ipsa totius geniturae domina
fuerit uel si ipsa decreuerit uitam in bonis signis et oportunis
geniturae locis collocata maximam uitae largitur aetatem si
uero dator uitae uel domino geniturae uel horoscopi domino in
diurna genitura restiterit ex eo tempore uitae quod decretum
fuerit minuit annos octo et uitia sic posita decernit sed talia
quae non graui maculentur infamia

 sed et in uenere similiter quaere duodecatemorion et fines
ut omnibus rationibus decretorum secreta repperias

 uii mercurius  

 mercurius in parte horoscopi partiliter constitutus in his
in quibus gaudet signis in diurna genitura facit philosophos
grammaticae artis magistros aut geometras aut caelestia saepe
tractantes aut qui ad hoc spectent ut deorum possint praesentiam
intueri aut sacrarum litterarum peritos facit etiam frequenter
oratores et aduocatos praesertim si in hoc loco uel in suis
signis uel in ceteris uocalibus signis fuerit inuentus 
quodsi sic mercurium sol aut saturnus aut iuppiter in diurna
genitura respexerit magnos uiros faciet qui sacris et gloriosis
stemmatibus coronentur facit etiam tales ut illis maxima
imperatorum negotia credantur quodsi sic positum mercurium de
quadrato uel de diametro mars respexerit aut cum ipso partiliter
in horoscopo fuerit inuentus eum qui sic natus fuerit multiplici
malorum continuatione prosternit neque enim definiri aut
designari possunt mala quae ex ista mercurii ac martis
coniunctione proueniunt si uero sic positum mercurium mars de
trigono respexerit facit hominem bonis ac prosperis actibus
occupari  si uero mercurius sic partiliter in nocturna
genitura in horoscopo fuerit inuentus diuinos sensibus facit et
qui omnia quae uolunt facillimis semper rationibus consequantur
reddet etiam honestos moribus et graues rationibus etiam facit
praepositos aut conductionum aut instrumentorum aut uectigalium
aut negotiationum aut mensarum et fenerationumis negotia
tractantes reddet etiam sic per noctem collocatus imperatorum
aut potentissimorum iudicum frequenter interpretes sed haec
omnia secundum differentiam decernit qualitatemque signorum

 in secundo loco mercurius ab horoscopo constitutus si in
matutino ortu fuerit inuentus faciet homines obscuros
sceleratae mentis alienos ab scientia litterarum et qui sint ab
omni uitae subsidio destituti si uero in hoc loco uespertinus
fuerit et si in nocturna genitura faciet feneratores
negotiatores aut qui alienarum curam rerum procurationemque
sustineant si uero in diurna genitura sic fuerit inuentus facit
philologos aut laboriosarum litterarum peritos et qui naturam
suam nolint ceteris hominibus comparare adfectabunt etiam ad
omnia quae illis nulla magisterii tradidit disciplina facit sane
miseros in uita et qui se semper uario angustiarum genere
conficiant  si uero sic positum mercurium aliqua iuppiter
radiatione respexerit uel si cum eo fuerit inuentus et luna se
illis bona coniunctione sociarit facit magnis ac famosis locis
praeponi sed qui non habeant potentiam principalem sed in ipsis
actibus alienae potestati subiaceant facit autem magnis
rationibus praepositos reddit tales qui facultates regias
propria dispositione sustentent et qui omnes reditus regios
thesaurosque suae habeant fidei dispositionique commissos sed
haec eorum felicitas breui temporis spatio finietur

 in tertio loco mercurius ab horoscopo constitutus faciet
sacerdotes magos archiatros mathematicos et per se inuenientes
atque discentes quicquid illis non est alieno magisterio facit
autem cordatos felices et qui ad omnes actus facili se ratione
coniungant si uero sic positum mercurium de trigono uel de
exagono iuppiter respexerit uel si cum ipso fuerit inuentus
faciet magnae mentis magnorum ac diuinorum consiliorum uiros si
uero sic positis mercurio ac ioue mars se illis aliquibus
radiationibus obligarit faciet procuratores regum famosos
duces potentes administratores et quibus regiae facultatis
substantia credatur et tales animo ac uiribus reddunt ut omnia
possint animi sui uirtute feliciter superare

 in quarto loco mercurius ab horoscopo constitutus in imc
faciet acutos et publicis rationibus praepositos et qui
multiplici doctrina polleant si uero in hoc loco in matutino
ortu fuerit inuentus secretarum quarundam artium reddit
magistros si uero sic posito mercurio alios geniturae cardines
mars saturnusque possederint et mercurium aut de quadrato aut de
diametro respexerint facient accusationes custodias carceris
et frequenter damnationes si uero uespertinus in quarto ab
horoscopo loco id est in imc fuerit inuentus faciet aurifices
aut fossores auri aut absconsarum quarundam artium magistros aut
qui computo aut calculo uideantur instructi aut palaestricorum
hominum duces praepositosque perficiet

 in quinto loco mercurius ab horoscopo constitutus si in
matutino ortu fuerit inuentus absconsores auri et diuitiarum
faciet et qui prouidentia sua maximam faciant substantiae
facultatem aut alienis sed magnis facit praepositos pecuniis et
qui diuinis moribus esse uideantur decernitur autem illis sic
posito mercurio maxima uitae substantia et erit illis fecunditas
filiorum  si uero uespertinus in hoc loco fuerit inuentus
pecunias nulla poterit ratione seruare sed totum quicquid
pecuniarum uel auri et argenti ceterorumque mobilium repositum
fuerit profusis faciet erogationibus dissipari faciet sane
negotiosos ac rationibus publicis quacumque administratione
praepositos facit interdum pro qualitate signorum magistros
aut geometras aut astrologos et qui siderum cursum prudentia
computationis inueniunt facit etiam palaestricis praepositos et
eorum duces  quodsi in hoc loco mercurius positus
coniunctionem lunae crescentis exceperit totum corpus hominis
albis facit uariari maculis aut qui uitiosis ualitudinibus
implicentur secundum naturam qualitatemque signorum si uero sic
mercurio posito deficiens se luna coniunxerit dedecorosis
hominem ualitudinibus implicabit et faciet frequenter a recto
uiuendi ordine praeposteris dementiae casibus aberrare

 in sexto loco ab horoscopo mercurius constitutus aut ex
docta facilitate sermonis sui aut ex aduocatione aut ex
negotiatione aut ex deorum reditibus faciet fortunam sibi maximam
comparare praesertim si sic posito mercurio in decimo ab
horoscopo signo stella alia fuerit inuenta  si uero in
nocturna genitura matutinus in sexto loco fuerit inuentus
interpretes piscatores aucupes sculptores facit si sic posito
mercurio alia stella in decimo geniturae loco fuerit inuenta si
uero matutinus in nocturna genitura in sexto loco fuerit
constitutus et decimus ab horoscopo locus nullam stellam habeat
facit malignos malitiosos malorum consiliorum auctores fures
sed et qui res alienas inuido mentis ardore desiderent et qui
de alienis casibus gaudeant delatores et qui adfines ac
propinquos suos omnes acerbis odiis persequantur pigros et
caecos mentibus et quibus omnia malitiae genera conferantur 
si uero uespertinus in hoc loco fuerit inuentus faciet
cordatos graues crypticos rationibus aut mensis aut horreis
aut apothecis aut instrumentis aut negotiationibus praepositos
ex quibus occasionibus lucra illis magna conferuntur si uero sic
positus coniunctionem lunae uenientis exceperit faciet scribas
aut iudicum aut auctoritatum aut senatus aut qui cum
imperatoribus constituti docendi habeant aliquam potestatem aut
qui actus principis sui iubeantur dispositionibus suis
gubernare praesertim si sic mercurio constituto luna aut
quaecumque alia stella x geniturae locum possidet

 in septimo loco mercurius ab horoscopo constitutus id est
in occasu in diurna genitura si fuerit inuentus faciet eos qui
sic mercurium habuerint grauibus uitiis implicari et miserarum
libidinum cupiditatibus aestuare erunt autem nimis aut puerorum
amatores aut uirginum sed hi mulieres stupratas sortiuntur
uxores frequenter infamium uirorum curam tuitionemque
suscipiunt sed et hoc pro signorum qualitate decernitur nam si
in hoc loco in his in quibus non gaudet signis fuerit inuentus
id est si in domo martis uel in domo saturni uel in ceteris
in quibus humiliatur faciet meretricibus praepositos et lenones
et qui istius infamiae squaloribus sordentur si uero in diametro
mars fuerit inuentus uel in mc uel in occasu id est in
septimo loco cum mercurio constitutus faciet parui temporis
uitam facit phtisicos fugitiuos exules damnatos  si uero
per noctem in septimo loco geniturae id est in occasu fuerit
inuentus faciet mulierum diuitum procuratores et quibus ex
ueneriis occasionibus felicitates maximae conferantur et aut
calculi aut musicae aut notarum aut difficilium litterarum
inuentores reddit scio in hoc loco mercurium psefopaectas saepe
fecisse

 in octauo loco geniturae mercurius ab horoscopo constitutus
si per diem uespertinus in hoc loco fuerit inuentus faciet
tardos et qui nihil agere audeant aut uelint laboriosis semper
actibus impeditos stulte malitiosos et ad nullos actus
necessarios si uero in hoc loco constitutus in saturni domo
fuerit uel in partibus saturni faciet surdos praesertim si
illum sic positum saturnus aliqua radiatione respexerit  si
uero per noctem uespertinus in hoc loco fuerit inuentus faciet
alieni patrimonii heredes et qui casu absconsas inueniant
facultates erunt etiam felices pariter et beati uitiosi tamen
et qui facile adsiduis languoribus fatigantur matutinus uero in
hoc loco constitutus faciet eos qui sic nati fuerint augere in
infinitum pecunias et magnos actus appetentes alios autem faciet
sollicitudinum commendationum aut actuum aut instrumentorum
fidos stabilesque custodes aut alieni patrimonii frequenter
heredes

 in nono loco mercurius ab horoscopo constitutus si sine
alicuius stellae radiatione in hoc loco fuerit inuentus faciet
contentiosos contradictores dialecticos scire se profitentes
quicquid illis nullis est magisteriis intimatum malitiosos sed
qui nihil possint efficaci cogitatione complere  si uero in
hoc loco matutinus fuerit inuentus faciet sacerdotes diuinos
haruspices augures mathematicos astrologos medicos et quibus
ex istis artibus et institutis uitae subsidia quaerantur sed
haec fortiora erunt si beniuolae stellae fuerit radiatione
protectus faciet enim felices beatos magnos potentes et
quibus omnia felicitatis insignia conferantur si uero sic
positum mercurium maliuolae stellae respexerint uel si in
diametro uel in quadrato fuerint inuentae faciet irreligiosos
sacrilegos spoliatores templorum damnatos damnabiles et qui
semper in peregrinis locis oberrent fugientes aut qui exilii
damnationibus opprimantur  uespertinus uero in hoc loco
mercurius constitutus faciet sacerdotes magos medicos
artifices et quibus ex istis artibus uitae subsidia comparentur
et tales ingenio ut per semet ipsi discant quicquid illis
magisterii non tradidit disciplina

 in decimo loco mercurius ab horoscopo constitutus id est in
mc si matutinus in hoc loco fuerit admirabiles et magnos in
actibus reddit si enim sic constitutum mercurium iuppiter ex
aliqua parte respexerit de trigono uel de exagono in diurna
genitura erunt magni potentes maximarum ciuitatum uel
imperatorum uel potentium uirorum negotia tractantes fideles
beniuoli sapientes graues sed in nocturna genitura si sic
positum mercurium uenus aliqua radiatione respexerit haec faciet
quae in diurna genitura cum ioue illum facere monstrauimus si
uero sic positum mercurium mars ex aliqua parte respexerit id
est de quadrato uel de diametro promotiones uenientes uario
offensarum genere pelluntur et erunt frequenter ob hoc exules
uel alicuius damnationis onera sustinentes sed et si luna se
marti aliqua radiatione coniunxerit facient etiam biothanatos
 uespertinus uero in x loco ab horoscopo constitutus faciet
peregrinitates et adsiduas locorum commutationes facit etiam in
omnibus actibus publicari si uero sic positum mercurium saturnus
ex aliqua parte respexerit aut de diametro aut de quadrato
faciet aquosis semper actibus occupari et officia eorum aut prope
mare aut prope fluuium aut prope stagna constituit uitia uero
et ualitudines ex humorum semper abundantia decernit

 in undecimo loco mercurius ab horoscopo constitutus faciet
ingeniosos et in omnibus actibus necessarios et quibus magnarum
rationum actus committantur sed tunc maiora decernit officia si
ioui fuerit oportuna radiatione coniunctus

 in duodecimo loco mercurius ab horoscopo constitutus faciet
ingeniosos si matutinus fuerit in magnis negotiis constituit
aut conductores publicorum negotiorum facit ut in quibus
negotiis alii periclitantur in ipsis prosperos habeant euentus
uespertinus uero in hoc loco constitutus multa faciet negotia
concitantes et multorum inuentores negotiorum neque enim sine
causa istum locum prudentissimi uiri notauerunt nec sine causa
partum aut tempus parturientis mulieris in hoc loco posuerunt
editura enim sobolem in hoc loco mater constituitur  confert
enim se etiam sextus locus duodecimo ut omnes ceterae stellae
in his locis positae pigros habeant actus mercurius uero in
hoc loco inuentus faciet doctos grammaticos oratores
geometras magistros orationes atque defensiones suas adsidua
mercatione uendentes aut qui orationis suae praesidio
laborantibus soleant hominibus subuenire defendentes eos et
periculis liberantes nam tales erunt ut ab hominibus cordatiores
esse uideantur et quibus omnium doctrinarum conferantur
augments sed hoc tunc facit cum aut ioui coniunctus fuerit aut a
maliuolis nulla radiatione pulsatus  si uero mars eum aut
de diametro respexerit aut de quadrato aut simul cum eo fuerit
faciet delatores absconsos subdolos malitiosos maleficos
faciet etiam maleficos uenenarios aut qui falsa artificio
malitiae perficiant ut propter horum criminum malitiam graues
condemnationes incurrant aut enim quasi malefici aut quasi
falsarii damnabuntur falsare autem aut tabulas aut actus aut
acta publica aut ob hoc damnatos malis faciet mortibus interire
faciet etiam aut a seruis aut propter seruos maximas damnationes
et maxima pericula  quodsi sic mercurio ac marte
constituto luna se lumine crescenti coniunxerit biothanatos
faciet sed qui iudicantis animaduersione plectantur sed et si
sol cum ipsis fuerit inuentus sine testimonio iouis flammis
faciet exuri sed haec omnia pro signorum qualitate decernuntur

 sed quia diximus mercurium omnibus se facili radiatione
coniungere et esse cum bonis bonum cum malis malum explicare
debemus quid in genituris cum singularum societate decernat per
diem cum ioue positus ac sole in oportunis geniturae locis
maximas decernit felicitates si uero per diem cum marte fuerit
inuentus maximorum infortuniorum faciet calamitates per noctem
uero simili ratione mutatur nam cum uenere et luna et marte
bonus est cum sole uero maxima mala infelicitatesque decernit
quod ut manifestius doceamus omnia debemus specialiter
explicare

sed prius duodecatemorium mercurii diligenter inquire et fines
duodecatemorii ut ad omnia geniturae secreta peruenias

 uiii mercurius cum sole  

 per diem mercurius cum sole partiliter in horoscopo
constitutus faciet reges duces potentes si uero per noctem in
hoc loco fuerint partiliter inuenti patrem degenerem et
ignobilem faciunt erunt autem in artibus publicis sed absconsis
et miseris secundum naturam qualitatemque signorum

 in secundo loco ab horoscopo sol et mercurius partiliter
constituti augmentum patrimonii decernunt et aliquorum actuum
principatum  in tertio loco ab horoscopo sol et mercurius
constituti faciunt haruspices somniorum interpretes medicos
diuinos augures astrologos mathematicos et qui semper futura
praedicant sed quorum ars atque institutum ad omnium notitiam
perferatur

 in quarto loco ab horoscopo id est in imc partiliter
mercurius cum sole constitutus faciet ignobiles et absconsarum
aut illicitarum artium peritos sed honestos et graues quodsi
sic positi fuerint in quarto loco geniturae considerandum est
maxime in quo sint signo constituti et qui sit eius signi
dominus periculosum est enim maxime si in hoc loco mercurius
positus in saturni domo fuerit inuentus

 in quinto loco sol cum mercurio ab horoscopo constitutus
partiliter faciet nobiles et qui omnia facile perficient sed
perculosos et qui non habeant perpetuam felicitatem et qui multos
facili ratione decipiant

 in sexto loco ab horoscopo mercurius cum sole partiliter
constitutus ignobiles seruos laboriosos pigros faciet et
quorum patres nesciantur orbos a parentibus tardos in actibus
et qui nihil consequi possint si nulla stella in x ab horoscopo
loco fuerit inuenta si uero in x loco ab horoscopo stella
aliqua fuerit inuenta diuitiarum ingenuitatis et gloriae
insignia conferuntur praesertim si beniuola stella in decimo
loco fuerit inuenta

 in septimo loco ab horoscopo mercurius cum sole partiliter
constitutus id est in occasu si per diem in hoc loco fuerit
inuentus faciet ei qui sic natus fuerit maximas res
potestatesque committi sed ipsos biothanata morte faciet
interire si uero per noctem in hoc loco partiliter fuerit
constitutus faciet multa perpeti mala laborantes et cotidiano
opere alimenta quaerentes et malis semper ac sordidis actibus
occupatos erunt enim artes aut sordidae aut squalidae aut graui
odore et quibus artibus uigiliae perpetuae ab operantibus
exigantur quales sunt confectores coriorum fullones lanarii
pistores coqui et his similes ipsos tamen faciet stomachicos
aut prima aetate uitiosos

 in octauo loco ab horoscopo mercurius cum sole partiliter
constitutus faciet debiles uitiosos et qui facili ratione
decipiantur sed  in hoc loco constituti biothanatam mortem
faciunt et decernunt frequenter insanias

 in nono loco ab horoscopo mercurius cum sole partiliter
constitutus faciet exorcistas et qui laborantes daemonum
incursione homines remediis liberent ut his artibus maxima illis
uitae substantia conferatur

 in decimo loco ab horoscopo id est in mc mercurius cum
sole partiliter constitutus in his quibus gaudet signis uel in
quibus exaltatur per diem totius orbis dominos faciet aut multis
et maximis prouinciis potestatis merito praepositos praesertim
si bonum eis iuppiter testimonium commodarit

 in undecimo loco ab horoscopo mercurius cum sole partiliter
constitutus in processu aetatis felicitatis augmenta decernunt

 in duodecimo loco ab horoscopo mercurius cum sole partiliter
constitutus pauperes infelices seruos faciet et qui semper
peregrinitate detineantur

 ix saturnus et mercurius  

 mercurius et saturnus in parte horoscopi partiliter
constituti in diurna genitura absconsores pecuniarum faciunt
aduocatos aut iurisperitos aut scribas sed languidos et qui cito
deficiant si uero per noctem in hoc loco fuerint constituti
seruos aut captiuos ex liberis facient et tradunt eos potentibus
uiris captiuitatis causa seruituros si uero in feminino signo
in horoscopo scilicet saturnus et mercurius partiliter in
nocturna genitura fuerint inuenti facient eunuchos uel uiros
sine semine et qui coire non possint turpes infames impuros
impudicos cinaedos

 in secundo loco ab horoscopo mercurius cum saturno partiliter
constitutus in diurna genitura faciet herbarios medicos et
per quos hominibus sanitas comparetur sed diuites etiam et
famosos in actibus suis erunt autem pro qualitate signorum
frequenter oratores aut procuratores potentium uirorum si uero
per noctem in hoc loco fuerint inuenti facient mendicos nudos
insanos aut templorum seruos frequenter etiam facient accusari
et in custodiam constitui lugubres tamen semper et sine filiis
et aliqua corporis parte debiles aut quibusdam uitiis implicatos

 in tertio loco ab horoscopo mercurius cum saturno partiliter
constitutus urinatores aquas ex altis puteis leuantes
hortulanos actores modicarum uillarum aut pollinctores et
funerarios aut custodes mortuorum cadauerum aut sepulchrorum
faciet ianitores

 in quarto loco ab horoscopo id est in imc mercurius cum
saturno partiliter constitutus faciet illicitarum et absconsarum
artium magistros aut eorum conscios sed malos et qui cotidianam
uitam ex malis artibus quaerant sed quidam sic habentes
mercurium cum saturno aut in custodia erunt aut aliqua ratione
damnantur sed omnes actus secundum naturam qualitatemque
signorum et secundum rationem ceterarum stellarum inueniuntur

 in quinto loco ab horoscopo saturnus et mercurius
partiliter constituti facient eos qui sic nati fuerint
frequenter mutare domicilia et annonae aut frumentorum aut
locorum quorumdam praepositos aut gemmarum aut margaritarum aut
aromatum aut metallorum praepositos facient etiam et sacrorum
simulacrorum sculptores

 in sexto loco et in xii ab horoscopo loco partiliter
constituti mercurius et saturnus eadem simili ratione decernunt
si enim per diem in his locis fuerint inuenti multarum
doctrinarum scios facient absconsarum artium doctrina pollentes
et qui omnia quae in rebus humanis sunt uelint scire malitiosos
sane et inuidos et qui uitiis aut ualitudinibus implicentur per
noctem uero in ui et in xii geniturae loco saturnus et
mercurius constituti falsarum litterarum auctores sceleratos
malitiosos maleficos uenenarios facient sed qui semper maximis
malis et maximis necessitatibus implicentur sed si in his locis
sic positos mercurium et saturnum siue per diem siue per
noctem mars aliqua radiatione respexerit aut per quadratum aut
per diametrum ineuitabili malo implicatos homines publicae
mortis faciet animaduersione puniri

 in septimo loco ab horoscopo id est in occasu mercurius et
saturnus pariter constituti heredes mulierum et magnarum
facultatum desideriis aestuantes fortes uero et amatores
mulierum si uero per noctem in hoc loco fuerint inuenti in omni
conuersatione uitae miseros facient qui maximis debitis
obligentur uitiosos tamen et debiles erunt autem maligni
malitiosi quidam tamen accusati in custodia publica
constituuntur

 in octauo loco ab horoscopo mercurius cum saturno pariter
constitutus processu temporis patrimonii et honoris augmenta
decernit alii uero mortis alienae causa patrimonia consequuntur
ualitudo tamen illis erit aut de uesicae calculo aut de uentris
uitio per noctem uero in hoc loco pariter constituti pauperes
proscriptos languidos aut ruginosos facient et quibus humores
 facient ex damno depereuntes si luna minuta lumine ad
saturnum feratur aut ad martem plena

 in nono loco ab horoscopo mercurius cum saturno pariter
constitutus prophetas aut uestitores diuinorum simulacrorum aut
baiulos diuinarum caerimoniarum faciet

 in decimo loco ab horoscopo mercurius cum saturno pariter
constitutus id est in mc alienorum patrimoniorum heredes
faciet aut maximarum rerum inuentones erunt interdum scribae aut
actores aut maximorum uirorum procuratores sed si sic eos
positos beniuola stella uiderit diuino ingenio faciet oratores
uel oratoriarum artium magistros aut grammaticos aut his omnibus
potestatibus alicuius auctoritate praepositos aut magistros
studiorum aut magistros censualium  caelestes res scrutari
alii computos exercent alii difficilium litterarum aut
inuentores aut magistri erunt

 in undecimo loco geniturae saturnus et mercurius ab
horoscopo pariter constituti haec decernunt quae illos in quinto
loco decernere diximus

 in duodecimo loco geniturae mercurius et saturnus ab
horoscopo partiliter constituti quid decernant sextus geniturae
locus manifestius explicauit

 x mercurius et iuppiter  

 mercurius cum ioue partiliter in horoscopo constitutus in
diurna genitura faciet claros et gloriosos ciuitatibus
praepositos aut maximarum ciuitatum decem primos iuridicos et
qui prouinciis aut ciuitatibus iura restituant sed qui iustis
semper gaudent causis si uero per noctem sic fuerint inuenti
procuratores aut auctores aut negotiorum praepositos sed
magnorum aut potentium uirorum interdum facit scribas
rationibus mensis apothecis negotiationibusque praepositos
argutos uero ingeniosos et quibus ex bonitate ingenii felicitas
maxima conferatur

 in secundo loco mercurius et iuppiter partiliter ab horoscopo
constituti in diurna genitura facient heredes alieni
patrimonii ab extraneis adoptatos et fundamentorum multorum et
depositarum specierum dominos et quibus processu temporis
augmenta felicitatis maxima conferantur si uero per noctem in
hoc loco partiliter fuerint inuenti stultiores facient et quibus
non sit perpetua felicitas et quos uitae cursus saepissima
ratione decipiat

 in tertio loco ab horoscopo iuppiter et mercurius partiliter
constituti magos facient sed praeclara semper bonitate
pollentes hymnologos aut deorum baiulos aut custodes templorum
aut qui religionibus homines initient et consecrent et qui
deorum monitu futura praenoscant aut sacris certaminibus
facient praepositos haec eadem in ix loco ab horoscopo
iuppiter et mercurius decernunt pariter constituti

 in quarto loco ab horoscopo mercurius et iuppiter pariter
constituti exinuentores calculi et organi facient aut curatores
aut tutores minorum sed qui mulierum curam tuitionemque
suscipiant quidam uero quaedam casu inueniunt alii latentium
thesaurorum uias norunt e quibus maxima illis felicitas
comparatur

 in quinto loco ab horoscopo iuppiter et mercurius partiliter
constituti et per diem et per noctem eadem simili ratione
decernunt plures enim potestates et nobilitas processu temporis
conferunturi erunt autem in omnibus actibus faciliores et qui
quod uolunt facile consequantur haec eadem in xi geniturae loco
pariter constituti decernunt

 in sexto loco ab horoscopo mercurius et iuppiter partiliter
constituti per noctem et per diem eadem simili ratione
decernunt si in matutino ortu fuerint inuenti facient enim in
omnibus negotiis faciles rationales aut causis aliquibus uel
certaminibus discussionique aut rationibus aut negotiationibus
aut quibusdam religionibus praepositos ut ex deorum reditibus
facultates habeant maximas praesertim si sic his collocatis in
decimo ab horoscopo loco aliqua stella fuerit constituta 
sed si luna sic feratur ut his se sua radiatione coniungat in x
ab horoscopo loco constituta erunt diuites affluentes
multarum pecuniarum aut multi auri domini et qui possessionum
fructus maximos consequantur felices beati et qui regum actus
sua intercessione disponant exactores regiarum annonarum uel
pecuniarum fiscalium prouinciis ciuitatibusque praepositi 
si uero diurna genitura et in sexto loco ioue cum mercurio
constituto nulla stella in x ab horoscopo loco fuerit inuenta
mediocres et uita et patrimonio et actibus faciet si uero per
noctem sic fuerint inuenti reddunt negotiorum interpretes et
piscatores aut augures aut sculptores aut laboriosis semper
actibus impeditos aut seruilia officia facientes aut in talibus
partibus positos quae grauibus odoribus et grauibus sint
sordibus squalidae id est aut fullones aut coriorum confectores
aut caligarios aut pistores aut lanarios aut his similes

 in septimo loco ab horoscopo id est in occasu mercurius cum
ioue partiliter constitutus et per noctem et per diem eadem
simili ratione decernit faciet enim a mulieribus felicitates
maximas conferri et faciet publicis muneribus praepositos et
populorum aut ciuitatum principes aut decem primos longioris
uitae et bonae senectutis et bonis consiliis ac moribus et qui
bonas res desiderent semper sed haec in nocturnis genituris
minuuntur si sic mercurium positum cum ioue saturnus de diametro
uel de quadrato respexerit uel si cum ipsis fuerit inuentus

 in octauo loco ab horoscopo mercurius et iuppiter partiliter
constituti si in diurna genitura sic fuerint inuenti mediocres
in uita facient et qui ex quibusdam inuentionibus uitae sibi
praesidia comparent quorumdam enim infamant iuuentutem sed
processu temporis mediocriter substantiae incrementa decernunt
si uero per noctem in hoc loco fuerint inuenti aut inueniunt
aliquid unde habeant maximum uitae subsidium aut hereditas illis
non modica conferetur et processu temporis maximis
felicitatibus subleuantur uitiosos tamen corpore et languidos
facient

 in nono loco mercurius et iuppiter constituti haec decernunt
quae in tertio loco geniturae constituti decreuerunt

 in decimo loco ab horoscopo mercurius et iuppiter magnos
actus et magnas administrationes et magnas decernunt potestates
pro mensura geniturae

 in undecimo loco ab horoscopo mercurius et iuppiter
partiliter constituti haec decernunt quae decernere illos in
quinto diximus loco

 in duodecimo loco ab horoscopo mercurius et iuppiter
partiliter constituti si mercurius matutinus extiterit faciet
scribas regis aut senatus aut notarios exceptores principum
aut qui ciuitates maximas tueantur sed qui magne et frequenter
offendant et qui in nouissimo uitae tempore infelicitatis onere
praegrauentur aut qui biothanata morte depereant si sic positi
in nocturna fuerint genitura in diurna enim genitura
quantulumcumque in his actibus et in his officiis perseuerant et
non frequenter offendunt uespertinus uero in hoc loco cum ioue
constitutus tardiores actus et sinistrum fatum dabit quidam uero
popularibus actibus aut laboriosis implicabuntur

 xi mercurius et mars  

 si in parte horoscopi mercurius et mars partiliter fuerint
constituti in diurna scilicet et genitura anaforicos cardiacos
facient et oligochronios et infelices aut enim ex occasione
mulierum aut ex amoris illecebris aut absconsis scripturis aut de
maleficiis aut de falso damnari eos facient et faciunt
biothanatos interire  si uero per noctem in horoscopo
partiliter fuerint inuenti facient magnos magnarum regionum
praepositos duces aut praenuntios aut protectores aut satellites
imperatorum administratores maximos quibus ex euentu pugnarum
maxima felicitas conferatur si uero sic per noctem positos
mercurium et martem saturnus de quadrato uel de diametro
respexerit faciet periculosos et qui saepissime decipiantur nam
in omnibus impediuntur actibus sic enim constitutus saturnus
inertes et sine arte faciet homines et qui omni infelicitatis
onere praegrauentur

 in secundo loco ab horoscopo mercurius cum marte pariter
constitutus in diurna genitura natos exponi faciunt et si
nutriti fuerint faciunt aliqua ratione fugitiuos facient
frequenter exules interdum etiam captiuos facient plerumque ex
proscriptione nudari quosdam tamen ex grauibus ualitudinibus
aut fortibus uitiis implicant alios biothanatos facient si
lunam pleno lumine radiauerint per noctem si sic fuerint
inuenti facient malae mentis malitiosos obscuros timidos et
audaces et qui in omnibus actibus decipiantur sed actus eorum
facit multiplices erunt enim aut publicani aut uectigaliarii aut
curiosi quosdam mente insanos aut freneticos facit

 in tertio ab horoscopo loco mercurius et mars pariter
constituti facient aut ex ignitis aut ex ferratis actibus uitae
habere substantiam erunt autem tales ut futura praediscant et
qui semper conuersentur in templis sed omnibus qui negotiantur
terribiles etiam si nihil sciant uel si nihil agant existunt
sed qui processu temporis habeant felicitatis augmenta

 in quarto loco ab horoscopo id est in imc mercurius cum
marte pariter constitutus pigros humiles in omnibus actibus et
in omni fortuna faciet et cum parentibus uel cum adfinibus
adsidue exercebunt inimicitias ut per ipsos parentibus uel
adfinibus maximae semper inferantur insidiae erunt etiam
fideiussores et ex hac re maximis periculis conquassantur et ad
humilitatem paupertatemque deueniunt quod cum illis contigerit
illicitarum quarumdam artium auctores erunt uel sequestres uel
conscii in quibusdam comprehensi maximis periculorum laqueis
implicantur ut damnationis animaduersione plectantur alii in
his calamitatibus constituti magnae ac longae aegritudinis
incursionibus opprimuntur praesertim si lunam sic positi de
diametro aut de quadrato uiderint si in quarto geniturae loco
mercurius et mars et luna per noctem fuerit inuenta faciet
praepositos tribunos duces potentes administratores sed
biothanata morte pereuntes

 in quinto loco ab horoscopo mercurius cum marte partiliter
constitutus fortes uiriles athletas inuictos in omnibus
certaminibus reddunt sed qui ad uaria loca domicilii gratia
conferantur et quibus de publico aut de fisco uictus gratia
annonae maximae conferantur sed in omni certamine superiores et
terribiles aduersariis suis faciunt

 in sexto loco et in xii ab horoscopo mercurius et mars
partiliter constituti haec eadem simili ratione decernunt nam si
per diem in his locis fuerint constituti ualitudines et uitia
maxima decernunt faciunt autem et in custodia constitui et
carceris habere notitiam et ex quacumque accusatione damnari aut
enim appetuntur aut deferuntur aut falsis criminum
circumuentionibus obligantur a seruis enim et per seruos aut a
seruilibus hominibus aut ab his qui sunt criminis alicuius causa
in custodia constituti appetuntur aut deferuntur et cum maximis
tormentis et cum maxima uiolentia et atrocitate depereunt
praesertim si in his constituti locis lunam plenam ex aliqua
parte respexerint  si uero per noctem in ui uel in xii ab
horoscopo loco mercurius cum marte fuerit constitutus facit
multis debitis et multo usurarum fenore implicatos sed aestus
animi et interceptiones facient reddunt etiam pigros in omnibus
actibus et decernunt maximas accusationes et graues inuidias sed
quae aut a seruis aut propter seruos fiant alii cruciatores
erunt seruorum ut eos aut fame aut plagis aut tormentis aut
adsiduis operum exactionibus defatigent in actibus uero numquam
perseuerabunt qui in his locis mercurium cum marte habuerint
constitutum quia ab uno actu ad actum alium transeunt

 in septimo loco ab horoscopo id est in occasu mercurius cum
marte partiliter constitutus si per diem in hoc loco partiliter
fuerint inuenti eos qui sic eum habuerint mulierem aut uxorem
suam manu propria interficere compellunt aut propter mulierem uel
propter uxorem aut propter amoris cuiusdam praeposteras
cupiditates semetipsos aut alios interficient aut propter tale
aliquod admissum facinus faciunt in publica custodia aut in
carcere constitui et ex ista accusatione damnari  sed
generaliter quicumque sic mercurium et martem habuerint
homicidia et mortes ipsorum pro signorum qualitate complentur
aut enim grassatores erunt aut latrones aut sicarii aut piratae
aut his simile et in his facinoribus comprehensi perseuerantis
sententiae animaduersione plectuntur  in noctuma uero
genitura sic positi facient eos a mulieribus iniustis actibus
circumscribi aut uiraginibus iungi et ab his filios suscipere et
semper magnis uitiis inuolui

 in octauo loco ab horoscopo mercurius cum marte partiliter
constitutus si per diem sic fuerit inuentus faciet tales ut
nihil ex eis quae cupiunt consequi possint sed periculosos et
qui omne patrimonium funditus amittant quidam uero erunt insani
ac furiosi alii in custodia coiciuntur aut damnabuntur et
finiunt frequenti ratione biothanati  si uero per noctem in
hoc loco fuerint inuenti de malis partibus uel de malis officiis
facultates sibi aliquas comparabunt et qui per dies singulos
malis ac nefariis actibus crescant erunt fures aut effractores
aut qui commendatas sibi res aut fidei suae creditas obstinatis
soleant cupiditatibus abnegare aut nefariorum facinorum
inuentores uel executores faciunt enim aut tortores aut
carnifices aut proditores suorum et ex istis artibus fortunae ac
facultatum sibi maximas substantias comparantes sed mors eis cum
uiolentia aut cum quibusdam tormentis grauibus proueniet aut
moriuntur grauis insaniae uitio laborantes

 in nono loco ab horoscopo mercurius cum marte pariter
constitutus iniustos irreligiosos periuros facient sed cum
isto mentis errore nihilominus ministros deorum sed et hos ipsos
deos quibus seruiunt spoliantes atque nudantes qui templorum
dominaria praedam suam faciant sed haec maxime facient si
longe a radiis solis inuenti fuerint aut in suis inuicem partibus
aut in domo solis praesertim haec erunt si sic eis positis luna
se de quadrato uel diametro coniunxerit plena luminibus  in
decimo loco ab horoscopo mars et mercurius pariter constituti
miseros et inefficaces homines faciunt delectabuntur autem
adsiduis nauigationibus et amatores erunt palaestrarum et qui
uitam suam potentibus uiris aut regibus uitii cuiusdam causa
uendant erunt autem cum macula semper aut uitio secundum
qualitatem substantiamque signorum  sed semper mercurius cum
marte pariter constitutus in actibus publicis aut in
administrationibus aut in occupationibus constituit sed in ipsis
actionibus numquam longis temporum continuationibus perseuerant
aut enim impetiti aut accusati amouentur et frequenter iudiciis
applicantur et falsis interdum accusationibus opprimuntur ex
quibus infortuniis ita eorum patrimonia dissipantur ut graui
fenore usurarum quatiantur sed et sponsione aut fideiussione
aliqua grauibus damnorum uel condemnationum generibus
opprimuntur  si uero iuppiter mercurio ac marti pariter
positis aliqua se testimonii societate coniunxerit aut si cum
ipsis pariter fuerit inuentus magnos in omnibus actibus et in
occupationibus faciet quibus multa negotia credantur et qui
simili modo et amittant substantiam pariter et quaerant si uero
his uenus se aliqua radiatione coniunxerit uel si cum ipsis
pariter fuerit inuenta faciet exactores imperatorum qui annuas
fiscariorum praestationes repetant discussores rationales et qui
magna negotia tractare consueuerunt  sed mercurius cum
marte diuersa et multiplicia actuum aut administrationum genera
decernit nam uarietas haec prouenit secundum qualitatem
substantiamque signorum in mercurii enim domo uel in martis
partibus constituti faciunt amatores palaestrae uel athletas
publicis certaminibus destinatos in martis uero signis aut in
partibus constituti pugnaces amatores armorum milites
uenatores libenter nutrientes feras beluas ferarumque
praepositos nuntios uel ueredarios regum reddunt in domo uero
ueneris aut in partibus constituti faciunt linteones textores
tunicarum plumarios tinctores aromata aut gemmas aut
margaritas aliqua ratione tractantes in iouis uero domo uel in
partibus constituti praepositos tribunos regiones aut ciuitates
aliquas obtinentes in domo saturni uel in partibus constituti
scelerata ac facinorosa officia tractantes facient enim tortores
carnifices interfectores delatores proditores suorum in solis
uero aut lunae domo aerarios ferramentarios statuarios
pelliones coriorum infectores ab igne aut ex ferro uitae
subsidia quaerentes immutatio enim signorum diuersorum
negotiorum actus decernit

 in undecimo loco mercurius cum marte pariter constitutus
faciet perire semper in pugna alios amatores palaestrae faciet
alios armorum sed fortes consiliis et qui ex omnibus actibus
felices semper processus accipiant

 in duodecimo loco ab horoscopo constituti mercurius et mars
quid facient sextus locus specialiter ostendit

 xii mercurius et uenus  

 in horoscopo mercurius et uenus partiliter constituti in
diurna genitura faciunt scutarios uel protectores imperatorum
uel qui proprio excubitu salutem principis seruent aut qui
pecunias aut thesauros regios suis iubeantur dispositionibus
gubernare et quibus huiuscemodi administrationum officia
credantur facient enim musicos choricos et qui musicos modos
faciant aut certe publicos magistros aut oratores aut grammaticos
aut legum inuentores aut qui in numeris praesint  si uero
per noctem in horoscopi partibus fuerint inuenti facient acutos
ingeniosos et qui omnia quaecumque agere uoluerint facile
consequantur erunt autem aut coronati aut praepositi
sacerdotibus aut sacrorum simulacrorum baiuli et qui processu
temporis augmenta dignitatis accipiant facient autem armoniae
cuiusdam peritos aut litteris regis praepositos sed quorum
oratio ac sermo plenus sit leporis et gratiae

 in secundo loco ab horoscopo mercurius et uenus pariter
constituti in diurna genitura facient multa negotia tractantes
et qui in nobilibus actibus occupentur sed in ipsis diutius
perseuerantes amoenos et gratos in uita pariter ac moribus
uinosos tamen ac libidinosos si uero matutinus in hoc loco
fuerit inuentus faciet per semetipsos patrimonia quaerentes
felices litteratos disciplinam aliquam musicamque tractantes
laetos et honestos gratiaeque splendore fulgentes  si uero in
nocturna genitura uespertinus in hoc loco cum uenere fuerit
inuentus magnas decernit facultates et processu temporum
maximarum felicitatum incrementa largitur erunt enim principes
ciuitatum erunt legibus praepositi et quibus maximarum
prouinciarum cura mandetur alii inueniunt aliquid unde initia
felicitatis accipiant aliis hereditates maximae conferuntur

 in tertio loco ab horoscopo mercurius et uenus pariter
constituti facient in sacris certaminibus esse uictores aut
sacerdotes aut prophetas aut uestitores deorum aut in templis
maxima tractantes officia aut praepositos sacerdotibus aut sacri
certaminis principes aut legatos boni aut institutionis moribus
et quibus desideria sua secura ciuitas credit

 in quarto loco ab horoscopo mercurius et uenus pariter
constituti absconsarum litterarum facient peritos magos
philosophos et caelestia saepe tractantes aut qui laborantes
homines curent et qui hominibus quolibet genere prodesse
consueuerint matutinus uero cum uenere in hoc loco positus a
seruitute ad libertatem uenire faciet et ab ignobilitate ad
splendorem nobilitatemque perducit sed miserarum mulierum aut
seruilium aut anuum aut uirginum tuitionem defensionemque
suscipient et qui propter has actus uariis generibus appetant
actibus uero institutis et negotiis et negotiationibus occupatos
facient secundum substantiam qualitatemque signorum

 in quinto loco ab horoscopo mercurius cum uenere pariter
inuentus maximas facultates processu temporis decernit et
felicitatis simili modo largitur insignia et qui a mulieribus
uel ab uxoribus dona maxima uel praemia consequantur et qui
potentibus uiris notitia iungantur

 in sexto loco ab horoscopo mercurius cum uenere pariter
inuentus in diurna genitura de rationibus uel de
negotiationibus aut de computo aut de disciplina aut de deorum
reditu decernit substantiae facultates praesertim si sic his in
ui loco constitutis aliqua stella in x geniturae loco fuerit
inuenta sed uxorem difficile consequentur nam erunt libidinosi
et ex ista re quodam modo infames  in nocturna uero genitura
si matutinus in hoc loco cum uenere fuerit inuentus ancillas
aut uiduas aut meretrices matrimonii sibi gratia copulabunt
actus uero habebunt laboriosos et seruiles et circa aquam si
nulla stella sic his positis in decimo ab horoscopo loco fuerit
inuenta quodsi fuerit faciet proprio labore multa quaerentes
erunt enim peregrini negotiatores gubernatores naucleri uel
fabricatores auri  uespertinus uero in hoc loco si cum
uenere fuerit inuentus cordatos ingeniosos musicos uel
organarios faciet aut tinctores lanarum aut aromatum aut gemmarum
aut margaritarum mercatores faciet quosdam myropolas uel
pigmentorum medicinalium inuentores erunt faciet etiam sic
positus frequenter praepositos metallorum ut ex his actibus
maxima illis facultatum subsidia quaerantur  in septimo loco
ab horoscopo mercurius et uenus pariter inuenti absconsarum
ualitudinum uitia decernunt faciunt enim aut hepaticos aut
freneticos aut melancholicos et his similes ualitudines sed ab
uxoris affectu semper alienos et usque ad ultimum uitae tempus
infames  si uero in hoc loco per noctem cum uenere fuerit
inuentus a mulieribus uel ab uxoribus maxima illis diuitiarum
substantia conferetur et qui gradatim processu aetatis grandes
honores et maximae felicitatis insignia consequantur praesertim
si non eos sic positos mars et saturnus ex aliqua parte
respexerint sed specialiter saturnus nam si fuerint illis sic
positis mars et saturnus aliqua radiatione coniuncti haec quae
diximus in contrarium uertunt

 in octauo loco ab horoscopo mercurius et uenus pariter
constituti uespertini in diurna genitura inefficaces
aprocopes reddunt et qui nihil agere possint facient etiam
laboriosis semper negotiis implicatos erunt autem uitiosi animo
et corpore et qui nuptias difficile consequantur erunt steriles
et qui sobolem generare non possint morientur autem aut spastici
aut gonorroici aut apoplecti aut frenetici  per noctem uero
in hoc loco pariter inuenti alieni patrimonii facient heredes
aut alienarum facultatum sollicitudinem gerentes sed bonos
benignos patres familias et quibus a mulieribus uel ab uxoribus
plurima conferantur alii quiddam inuenient quod illis ad omne
subsidium uitae sufficiat sed habebunt mortem repentinam et sine
dolore atque tormento  matutinus uero cum uenere in hoc
loco constitutus multa discentes et omnia scientes perficiet
exinuentores etiam et qui quicquid uolunt facile consequantur
sed qui processu aetatis patrimonii augmenta percipiant

 in nono loco ab horoscopo mercurius et uenus pariter
constituti uaticinantes mulieres dabunt uxores sed et ipsos
altius leuari uel magnificari facient et quibus ex templorum
officiis uitae praesidia quaerantur facient autem aut sacerdotes
aut hos qui in templis constituti futura praedicant aut
haruspices aut astrologos aut augures aut magos aut qui omina
explicare consueuerunt

 in x loco ab horoscopo mercurius cum uenere constitutus
publicos actus faciet et qui a populo aut ciuitatibus honorentur
sed qui de uxoris actibus infamiam contrahant matutinus uero in
hoc loco cum uenere constitutus modorum musicorum inuentores
faciet sed scaenicos et publicis spectaculis destinatos circa
nuptias uero infelices aut enim meretrices aut publicas aut
scaenicas aut infames uxores habebunt quidam et amatores erunt
puerorum et multarum libidinum uitiosis uoluptatibus implicati

 in xi loco ab horoscopo mercurius et uenus constituti
facient mulierum negotia tractantes et quibus mulierum
substantiae credantur ut ex isto actu maxima illis patrimonii
subsidia conferantur sed postea in contrarietatibus aut in
iacturis maximis constituantur

 in xii loco ab horoscopo mercurius cum uenere constitutus
si per diem sic fuerit inuentus amatores faciet et ex amorum
uitio laborantes perspicuos tamen et omnibus notos in istis
uitiis deferri tamen propter hoc faciet et compellit ex ista
delatione damnari faciet biothanatos interire propter haec animi
uitia quae diximus  si uero per noctem in hoc loco fuerint
inuenti a mulieribus indignis multas faciet persecutiones aut
qui meretricem amoris instinctu comparare cogantur mechanicos
uero et qui in his actibus multiplicibus studiis occupati esse
uideantur sed qui frequenter ab instituto decedant ab actibus ac
negotiis aut a facultatibus suis et qui frequentibus soleant
in rationibus decipi

 xiii de luna  

 luna in horoscopo partiliter constituta in nocturna
genitura si plena et in quibus gaudet signis fuerit inuenta
grandia fortunae incrementa decernit praeponi fratribus facit et
aetate semper et merito si uero per diem in hoc loco partiliter
fuerit inuenta gubernatores maiorum nauium faciet  si uero
sic per diem luna constituta alium geniturae cardinem mars
saturnusque possiderint id est si in quadrato uel diametro uel
si cum ipsa fuerint inuenti facient piratas crudeli feritatis
atrocitate famosos aut inaccessorum locorum praepositos iudices
si uero sic lunam positam cum maliuolis nulla beniuola stella
respexerit eos qui nati fuerint faciet exponi aut nulla uitae
tempora decernit et statim faciet interire aut malum uitae finem
biothanatumque decernit

 in secundo loco luna ab horoscopo constituta in nocturna
genitura claros et perspicuis actibus faciet sed luxuriosos et
amoenis deliciarum uoluptatibus deditos et quibus maior
patrimonii substantia processu temporis conferatur  si uero
per diem in hoc loco fuerit inuenta aut statim parentes
interimit aut ipsum a parentibus diuidit aut parentes facit
dissoluto matrimonio separari et patrimonii substantiam uario
iacturarum genere minui alii sic habentes lunam assiduis
peregrinationibus occupantur et actus suos per multa diuidunt
loca sed uitam eorum talem facit ut alicui potestati subiaceat
si uero in hoc loco fuerit minuta luminibus et saturnus in parte
uel in signo horoscopi fuerit constitutus perficit repentinis
oculorum uulneribus caecitatem si uero sic luna constituta
mars in parte horoscopi uel in signo fuerit inuentus articulorum
dolores uel eiectiones uel fracturas faciet alios aemorroica
ualitudinis adsiduitate debilitat

 in tertio loco luna ab horoscopo constituta matrem ignobilem
uel aliqua infamiae faciet maculatione pollutam si uero in hoc
loco cum ioue fuerit inuenta his qui sic eam habuerint a
fiscalibus uel a publicis annonis alimenta suppeditat si uero
ioui et lunae in hoc loco constitutis mercurius se aliqua
radiatione coniunxerit antistites facit maximae cuiusdam deae
uel potentissimae religionis sacerdotes aut publicarum rationum
dispositores uel correctores si uero cum luna in hoc loco uenus
fuerit inuenta actus habebunt de pigmentis ac de aromatibus aut
de uino aut de floribus  si uero in nocturna genitura in
hoc loco luna cum saturno solo fuerit inuenta faciet tardos qui
nihil ex his quae cupiunt consequantur et qui de religionibus
omnibus sacrilega proferant uerba et quibus deorum ira maxima
infortunia conferantur si uero per diem in hoc loco luna cum
mercurio et marte fuerit inuenta sacrilegos templorum
spoliatores iniustos impios irreligiosos homicidasque
perficient

 in quarto loco ab horoscopo id est in imc luna constituta
si per diem sic fuerit inuenta matrem ignobilem decernit et
quae maritum superstitem relinquat sed et si saturnus in alio
geniturae cardine fuerit inuentus et uenus fuerit in occasu
mater de ingenuitate ad seruitutem transfertur et fiet aliquando
captiua si uero per noctem luna in hoc loco fuerit inuenta
plena lumine matrem faciet nobilem diuitem et ipsos adsiduis
faciet diuitiarum augmentis maxime subleuari  si uero sole
partiliter in horoscopo constituto luna in quarto loco fuerit
inuenta id est in imc  augmenta felicitatis accipient
alios compellit maximas colere religiones aliis mulierum facit
negotia committi si uero per diem sic fuerit inuenta peregrinos
ignobiles faciet et quorum uitae erroribus periculisque
quatiantur aliis in templis ignobilia decernit officia alios in
templis facit ministeria exercere seruilia praesertim si sic
lunam positam maliuola stella respexerit

 in decimo loco ab horoscopo luna constituta id est in mc
si in nocturna genitura partiliter in hoc loco fuerit inuenta in
his signis in quibus exaltatur uel in quibus gaudet crescenti
scilicet lumine iuppiterque eam oportunis radiationibus
protegat imperatores maximos faciet aut administratores
potentes quibus uitae et necis potestas facili ratione credatur
dat etiam sic posita ordinarios consulatus si uero partem mc
praecedat aut sequatur in proximo tamen loco et uicinis partibus
sit posita duces tribunos administratoresque perficiet si
uero in eodem signo in quo est mc platice fuerit constituta
magnos in omnibus actibus reddit et uario genere felicitatis
ornatos si uero luna sic posita saturnus alium geniturae
possederit cardinem inuidias et infelicitates frequenti ratione
decernit  per diem uero in mc luna constituta mediocres in
uita et in omnibus actibus faciet et qui frequentibus soleant
rationibus decipi si uero per diem sic luna posita sol in
horoscopo partiliter fuerit inuentus in domo sua aut in
altitudine sua aut in domo iouis magnos administratores
maximarum prouinciarum uel maximarum faciet ciuitatum
proconsules sed in ipsa administratione terribiles sed si
sic luna et sole constitutis sole scilicet in horoscopo in his
in quibus diximus signis luna uero in mc pariter ambos uel
unum de duobus iuppiter prospera radiatione protexerit
imperatores faciet felicitate ac iustitia praepotentes et quos
omnes cum terroris trepidatione suspiciant

 in xi loco ab horoscopo luna constituta haec decernit quae
in quinto ab horoscopo loco facere ex praecedenti explicatione
monstrauimus

 in xii loco ab horoscopo luna constituta in nocturna
genitura breue uitae tempus spatiumque decernit sed et si
iuppiter et uenus aut unus de duobus in horoscopo partiliter
fuerint inuenti aut unum de duobus et luna sic sicuti diximus
sit constituta et sit nocturna genitura potestatis alicuius
licentiam cum felicitate decernit si uero marte et saturno
partiliter in horoscopo constitutis aut uno de duobus luna
geniturae xii possederit locum multa ac mala infortunia et
graues casus et ualitudines et uitia faciet ipsi pariter ac
matri  si uero nullo in horoscopo constituto sola per diem
in xii ab horoscopo loco fuerit inuenta iacturam patrimonii
miseros actus peregrinitatemque decernit si uero per noctem
simili modo in hoc loco fuerit inuenta miseros humiles aut
humili aut seruili genere faciet procreari et laboriosos et
semper ingloriis actibus occupatos et quorum corpus aut os graui
odoris foeditate turpetur sed qui frequenter falli
periclitarique consueuerunt et qui uitium aliquod ex
peregrinitatis incommodis contrahant

 sed et lunae duodecatemorion et fines in quibus est
duodecatemorion diligenter inquire quicquid enim in genitura
celatur ex generali stellarum compositione id totum
duodecatemoria et fines eorumdem publicant et demonstrant si
enim ex duodecatemoriorum efficacia et ex finibus in quibus
fuerint inuenta omnem uolueris apotelesmatum explicare
substantiam non falleris babylonii enim in duodecatemoriis
summam decretorum tribuunt ptolemaeus uero antisciis nos
utrisque

 xiu luna in loco fortunae  

 in loco fortunae luna si fuerit inuenta et sic posita ut ad
iouem feratur uel si cum ipso sit ducatus administrationes
gloriam felicitatemque decernit si cum uenere in hoc loco fuerit
constituta uel ad uenerem feratur honores quos diximus cum
gratiae uenustate largitur  si uero in hoc loco posita
crescens lumine ad mercurium feratur uel si cum ipso sit facit
beatos potentes nimiumque cordatos et qui felicitate ingenii
aut doctrinae gratia honores gloriam dignitatem et patrimonii
substantiam consequantur si uero deficiens in hoc loco
constituta ad mercurium feratur uel cum ipso sit ualitudines
uitia malitiam malignitatemque decernit  si uero in hoc loco
constituta in diurna genitura ad martem feratur uel cum ipso
sit laboriosos miseros ab igni aut ex ferro aut ex pondere
aliquo cotidianae uitae faciet alimenta quaerentes si uero in
nocturna genitura in hoc loco posita feratur ad martem uel si
cum ipso sit militiam gloriam potentiam et in his actibus
decernit principatus athletas etiam facit pro qualitate
signorum sed qui ceteris uirtutis merito praeferantur  si in
hoc loco posita in nocturna genitura crescens lumine ad
saturnum feratur uel cum ipso sit paternum ac maternum
patrimonium minuet matrem aut uiduam aut cum ualitudine aut cum
uitio facit aut mala morte pereuntem ipsos uero in prima aetate
miseros ac laboriosos procedente uero aetate felices  si
uero per diem crescens lumine ad saturnum feratur uel cum ipso
sit eum qui natus fuerit morte parentum cito faciet orbari et
patrimonium miseris compellit lacerationibus dissipari sed et
ipsis processu aetatis et felicitas et augmenta patrimonii
conferuntur sed et nocte lumine deficiens haec eadem simili
ratione decernit si uero per diem in hoc loco posita minuto
lumine ad saturnum feratur uel cum ipso sit uitiorum ualitudines
et malae mortis et proscriptionis incommoda  si uero locus
fortunae in decimo ab horoscopo loco fuerit inuentus id est in
mc uel in undecimo in quo loco mc pars frequentissimis
rationibus inuenitur et ibi luna crescens luminibus fuerit
inuenta et sic ad saturnum feratur uel si cum ipso sit et sit sol
partiliter in horoscopo constitutus felices beatos gloriosos
nobiles facit et maximae potestatis decernit insignia sed facit
hos eosdem uitiis ac ualitudinibus implicari  si uero sol
non fuerit in horoscopo constitutus et ipsa ad saturnum feratur
uel cum ipso sit si quid decernat superiori explicatione
monstrauimus si uero in hoc loco constituta in diurna genitura
crescens luminibus ad solem feratur uel cum ipso sit potentes
factiosos administratores iudicesque perficiet et si his
iuppiter aliqua se societate coniunxerit imperia largitur 
quodsi deficiens lumine in hoc loco constituta in diurna
genitura ad solem feratur processu temporis potentiam gloriam
administrationesque largitur si uero per noctem deficiens
lumine in hoc loco fortunae ad solem feratur uel cum ipso sit
faciet in prima aetate humiles et qui sint semper decepti sed
processu temporis et patrimonia et gloriam et honores et
principatus maximos consequentur  sed semper luna et in hoc
loco et in ceteris geniturae locis ceterisque signis si in
eadem parte cum sole fuerit inuenta nec se coniuncta cum sole
societate liberauerit periculosis et humilibus actibus in prima
aetate eos qui nati fuerint implicabit sed processu aetatis post
graues iacturas largitur substantiae facultatem

 in omnibus autem genituris cursum lunae te seruare
conueniet nec tantum eodem die quo natus homo prima uestigia
lucis ingreditur sed diligenti ratione perquirere etiam tertio
die debemus cui se stellae luna uel quali radiatione coniungat
uel a quo recedens ad quem feratur eo enim die nato homini
primum immulgentur alimenta nutricia inquirendum itaque est
tertio die an sit minuta an plena luminibus et quatenus eam
beniuolae stellae maliuolaeque respiciant nam et tertio die
sicuti primo omnia simili ratione decernit quae si diligenti
fuerint inquisitione collecta in explicandis fatis hominum
numquam poterimus erratica confusione turbari quem tractatum ne
quid a nobis praetermissum esse uideatur in quarti libri
principiis explicamus

 liber quartus  

 promium  

 patrocinia tractantes tenuerunt causarum conflictationes et
caninae ut ita dicam contentionis iurgiosa certamina ex quo
studio nihil mihi aliud per dies singulos nisi periculorum
cumulus et graue onus inuidiae conferebatur semper enim
factiosis hominibus et quos impotentiae delectabat improbitas
uel qui auarae cupiditatis instinctu alienis inhaerebant uel qui
miseris hominibus ex iudiciorum metu terribiles uidebantur
erecta constantiae confidentia resistebam hinc mihi malignus
liuor inuidiae et periculorum procellae improborum hominum prauis
cupiditatibus parabantur

 deserui itaque hoc studium ne imperitorum ac delatorum
hominum conualescente consensu pro alienis utilitatibus excubans
maximis me insidiis et maximis periculorum discriminibus
implicarem quibus semper et sine intermissione contra me
saeuientibus et acerba odiorum continuatione certantibus nulla
alia ratione restiti nisi quod liberali animo contemptis
forensibus lucris laborantibus hominibus ac uaria rerum
diuersitate sollicitis purum ac fidele patrocinium defensionis
exhibui  in otio itaque constitutus et forensium certaminum
depugnationibus liberatus exutus etiam quodammodo inuidiae
laqueis improbis ac perfidis hominibus crassa inuidia et
rapiendi immo potius latrocinandi potestate permissa hos ad
te lolliane solutus omni sollicitudinis cura libros scripsi ut
a terrena quodammodo conuersatione sepositus ex qualicumque
parte ad purganda animi uitia quae ex prauorum hominum
conuersatione contraxeram caelestibus me ac diuinis
disputationibus applicarem

 in hoc itaque libro id principe loco explicabitur quod in
posterioribus tertii libri partibus promisimus id est lunae
omnes species ac formae coniunctiones etiam defluctiones et
quicquid ad eius numinis pertinet potestatem fortunae etiam
locus et daemonis geniturae dominus quem graeci
oecodespoten uocant diligenti ratione tractabitur et eius
etiam qui actus decernit efficacias explicabo sed et plenas
partes ac uacuas earumque decreta monstrabo masculinas etiam ac
femininas partes pariter ostendam et ultimas partes luna rursus
accipiet

 omnia enim quae aesculapio mercurius et hanubius tradiderunt
quae petosiris explicauit et nechepso et quae abram orfeus et
critodemus ediderunt et ceterique omnes huius artis antistites
perlecta pariter atque collecta et contrariis sententiarum
diuersitatibus comparata illis perscripsimus libris diuinam
scientiam romanis omnibus intimantes ut hoc quod quibusdam
difficillimum uidebatur propter latini sermonis angustias
ostensa romani sermonis licentia ueris ac manifestis
interpretationibus explicarem

 i  

 lunae nos omnis cursus in principiis huius libri explicaturos
esse promisimus et quid qua ratione decernat omnis enim
substantia humani corporis ad istius pertinet numinis potestatem
nam posteaquam perfectum hominem uitalis aura susceperit et
posteaquam se corpori spiritus diuinae mentis infuderit
compositi corporis formam pro qualitate cursus sui luna
sustentat unde cursus eius prudenti debemus inquisitione
colligere ut totam possimus substantiam humani corporis
explicare  aliter enim natura hominis constare non poterit
nisi corpus eius ad uitae subsidia firmo fuerit praesidio
fabricatum et errant qui putant solam uitae et spiritus rationem
in omnibus genituris esse tractandam id est horoscopum et mc
ex his enim locis uitae substantia et spiritus inuenitur sed nos
cum horoscopi parte et cum mc etiam lunae cursum sagaci ac
sollerti inquisitione debemus partiliter inuenire

 fabricator enim hominis deus cum animal hoc diuina ac
singulari artificii ratione componeret immortalis animi
diuinitatem mortalis ac terreni corporis uinculis obligauit ut
animus extrinsecus intrinsecusque diffusus et magnae cuiusdam
necessitatis obligatus imperio caducam seruientis sibi corporis
fragilitatem diuinae potestatis licentia gubernaret  non
habebit ergo animus integrum receptaculum nec se poterit
circumfusus adnectere nec diuinitatis suae explicare substantiam
nisi corpus ad susceptionem animi integra et incorrupta fuerit
compagine roboratum ut animus et corpus pari necessitatis
ratione coniuncti et inuicem se propriae naturae potestatibus ac
uiribus sustinentes hominem diuina ac terrena coniunctionis
societate compositum integra specie ac forma perfecti operis
explicarent

 quare scire debemus quod corpus hominis luna susceperit et
quod lunae sit potestatibus deputatum nam et crescentis lunae
augmenta in corporibus nostris et deficientis luminis damna
sentimus medullae enim humani corporis cum luna creuerit
crescunt cum uero inanescere coeperit destituta luminibus
tenuati corporis fatigatione languescunt sed et humanum corpus
luna deficiente arescit et rursus crescentis lunae complementis
sollemnibus inundatur  sic omnis substantia terreni corporis
istius numinis prouidentia gubernatur in posterioribus enim
caeli regionibus collocata et terrae imperium ex uicinitate
sortita omnia corpora quae inspiratione diuinae mentis
animantur cursus sui multiplici uarietate sustentat et per
signa omnia festina celeritate discurrens et omnibus stellis
adsiduis se coniunctionibus socians ex contrariis mixturis et ex
disparibus elementis integra compositi operis substantia
mutuata omnia animantium corpora et concepta procreat et
generata dissoluit

 laborandum itaque et in omni geniturae substantia ista
pars magno opere requirenda in qua est luna constituta quanto
enim luna uelocibus se agitationibus transfert et quanto se
stellis omnibus celeri festinatione coniungit tanto nos cursus
eius diligenti debemus contemplatione colligere nam et primus
dies et tertius eadem simili ratione decernit septimus etiam et
undecimus per lunam totius uitae substantiam monstrat  sed et
geniturae dominus et uitae dator ex lunae coniunctionibus
inuenitur dies etiam ultimus uitae ex lunae rationibus discitur
sed et temporum dominum quem graeci chronocratorem uocant cum
sole nobis luna demonstrat nam in nocturnis genituris initium ac
dominium ipsa suscipit temporum in diurnis uero genituris sol
quod quale sit uel ubi proficiat in libris posterioribus
explicamus

 lunae plurimas species ac formas esse in institutionis
libro diximus sed et nunc has easdem breuiter explicamus omnia
enim quae difficiliora sunt debemus frequentius intimare ut
istas difficultates crebro tractatu facilius adsequamur  est
itaque luna aut synodica aut plena aut dichotomos aut menoides
aut amficyrtos et per has mutata formas cursum menstrui luminis
complet haec itaque luminis eius uel augmenta uel damna et
diuersarum formarum mutabiles species et primo natalis die
tractantes genituram et tertio rursus die diligenter debemus
inspicere et quibus se coniungat et a quibus defluat et
recedat et quatenus se post primam coniunctionem secundis
coniunctionibus societ quibus etiam per uentum se coniungat
quando per altum feratur quas stellas trigonica quas quadrata
quas diametra radiatione respiciat quando et ad quas stellas
plena feratur uel minuta luminibus qualiter conditionis suae
stellis iungatur quando in eadem parte posita synodica se
copulatione coniungat quando eam in isdem partibus collocatam
sol orbe suo rapiat et abscondat ut sic exploratis omnibus
atque tractatis in genituris hominum plenam pronuntiandi
scientiam consequamur

 ii luna ad saturnum  

 si se luna saturni applicauerit stellae et crescens lumine
ista se saturno societate coniungat uel sic ad saturnum feratur
matri uiduitatem et mulieri oculorum adsiduos dolores decernit
ipsos facit in templorum conuersationibus detineri et patrimonium
eorum uariis lacerationibus dissipat sed rursus procedenti
temporis cursu proprio labore aliam sibi facit patrimonii
substantiam quaerere  si uero deficiens et minuta lumine
saturno iungatur parentes faciet aut degeneres aut seruos aut
miserae infelicitatis squalore demersos quorumdam autem matres
aut debilitatas perimit aut certe facit biothanatas interire
ipsis in annis minoribus constitutis sed et ipsos facit aut
uitiosos debiles aut oligochronios aut malo quodam exitu
intereuntes praesertim si in ista coniunctione in necessariis
geniturae locis fuerit inuenta id est si in horoscopo partili
radiatione iungatur

 iii luna ad iouem  

 si luna se iouis applicauerit stellae et crescens lumine
ista se societate coniunxerit uel ad iouem feratur faciet
felices gloriosos diuites multorum et magnorum fundamentorum
et latissimarum possessionum dominos sed sic habentes lunam
etiam futura praedicunt aut propria animi diuinitate aut deorum
monitu aut ex oraculis aut artis cuiusdam uenerabili
disciplina si tamen in ista coniunctione lunam positam de
quadrato uel de diametro martis stella non uiderit minuuntur
haec omnia cum maximo uitae discrimine  si uero in ista
coniunctione fuerit minuta luminibus faciet adoptari uel
expositos antea postea parentibus reddi per semetipsos sibi
patrimonia quaerentes et reddit tales qui gradatim et processu
temporis crescant et qui habeant alicuius gloriae potestatem
sed haec tunc complentur si sic lunam positam uel crescentem uel
minutam mars de diametro uel de quadrato non uiderit  quodsi
sic lunam positam mars ista qua diximus radiatione respexerit
faciet expositos sempiterno seruitutis onere deprimi aut ab
ancilla matre aut a debili faciet procreari aut ipsi certe fiunt
parte quadam corporis debiles et miseros infelicitatis onere
praegrauati praesertim si istam coniunctionem mars in diurna
genitura respexerit uel saturnus in nocturna sed saturnus tunc
cum minuta deficit luna

 iu luna ad martem  

 si se luna martis applicauerit stellae et crescens lumine
marti se societate coniunxerit uel ad martem feratur et sit
nocturna genitura facit calidos periculosos uiolentos sed qui
frequentibus soleant rationibus decipi et quorum uita sit
maximis periculis mancipata efficaces tamen et omnia complentes
aut armis dedicatos aut athleticis certaminibus deputatos
praesertim si in primis geniturae locis fuerint constituti erunt
tamen uitio laborantes matres uero eorum aut debilitatas ante
perimit aut facit biothanatas interire  si uero diurna fuerit
genitura et sic se marti luna coniunxerit omni faciet parte
corporis debiles aut parte corporis amputatos aliorum oculis
nocet aliorum stomachum latentium uitiorum continuatione luna
debilitat quosdam oligochronios biothanatos facit sed haec
omnia secundum propriam naturam singulorum signorum facit atque
decernit et secundum cardinum diuersos situs et secundum
anaforas cardinum et secundum ea signa quae aliena esse ab
horoscopi societatibus diximus decretorum diuersa uarietas
inuenitur  in his enim signis quae aliena esse a societate
horoscopi diximus id est in sexto ab horoscopo uel in duodecimo
loco si crescens lumine luna se marti coniunxerit matrimonium
minuit parentes separat et interemptis parentibus orbitatis
faciet miseriis fatigari aliorum corpus ferri laceratione
conciditur aliis talia nascuntur uulnera ut nulla re alia nisi
ignitis sanari cauteriis possint largitur autem artes quae aut
ignem tractent semper aut ferrum alios milites faciet sed qui
sempiterno onere militiae deterantur in quinto uero loco uel in
undecimo ab horoscopo uel in secundo uel in octauo loco uel in
ipso horoscopo constituta si per diem ad martem luna feratur
uitia laterum et paruum uitae spatium decernit et biothanatos
facit  si uero fuerit nocturna genitura et minuta luminibus
feratur ad martem in his scilicet in quibus diximus locis
magnos potentes terribiles efficaces faciet qui maximas
ciuitates potestatis alicuius licentia subiugent praesertim si
in primis cardinibus geniturae sic fuerit inuenta  si uero
per diem in principalibus geniturae locis sic fuerit inuenta
paternam substantiam dissipat sed et parentes ipsos debilitat
aut biothanata morte perimit artifices tamen publicos aut
milites faciet sed ualitudinibus aut uitiis implicatos aut
frequenter maxima pericula et uiolentae mortis decernit exitium

 u luna ad solem  

si luna feratur ad solem et ei se partili radiatione coniungat
in qualicumque schemate faciet periculosos miseros deiectos
ac miseris facultatibus et in omni uita humili conuersationis
deiectione prostratos interdum facit spasticos et qui adsiduis
ualitudinem uitiis contrahantur alios facit caducos aliis
alienationis decernit incommoda aliis plerumque decernit
insanias

 ui luna ad uenerem  

 si luna feratur ad uenerem et uenus partiliter radios lunae
uenientis exceperit si se crescens luna coniunctioni se
ueneris applicauerit faciet parentes nobiles et maximae
potestatis potentia subleuatos sed eis qui nati fuerint a
parentum adfectibus separatis cito onus miserae orbitatis
indicit erunt sane noti semper et nobiles et qui semper in omni
actu proficiant et qui omnia quae desiderant facile
consequantur et qui potentiae maximis honoribus fulgeant pleni
uenustatis et gratiae sed omnia incrementa processu temporis
consequentur  si uero luna deficiens sic feratur ad uenerem
magnos actus honores maximos et magnae potestatis decernit
insignia et quibus a parentibus et a prima aetate magna
felicitatis conferantur augmenta sed hos facit adsiduis infamari
rumoribus  appetatur  sed semper luna in omni orbis
sui figuratione si feratur ad uenerem faciet praeposteris
amorum uitiis implicatos et qui ob hoc adsiduis pulsentur
infamiis impuros libidinosos et circa amores mulierum immodica
semper cupiditate flagrantes et quos ad nefarios coitus incesta
cupiditas semper incendat aut enim sorores suas semper stuprant
aut sororum filias aut uxores filiorum aut uxores priuignorum
aut cum nouercis suis coeunt aut concubinas patrum latenti
cupiditate corrumpunt aut patruis similis per illos irrogatur
iniuria praesertim si istam coniunctionem mars de diametro
respexerit nam si sit diurna genitura et luna in cardinibus
geniturae posita sic feratur ad uenerem mars uero in occasu uel
in mc fuerit inuentus ob haec facinora quae diximus gladio
faciet interire  si uero in mulieris genitura sic luna
feratur ad uenerem erit inuido stridore semper impatiens et
quae ad promiscuas libidines prauis cupiditatibus erigatur et
quae incestarum et illicitarum cupidinum uota concipiat et
impuris semper libidinum cupiditatibus aestuet aut enim cum
fratribus aut cum filiis coit aut cum filiis fratrum aut patruis
suis aut illecebris suis captos ad genialis iniuriam tori
priuignos praepostero adducit cupiditatis ardore aut adfines
suos sibi stupro cognitos iungit alias uiragines facit
praesertim si in tropicis uel in erraticis signis uel in
duplicibus uel in squamosis uenere constituta sic ad eam luna
sicut diximus pergat ipsa quoque in signis similibus
constitutea  sed haec fortiori concitantur ardore si istum
cursum lunae mars uel saturnus quadrata uel diametra radiatione
respexerit uel si uenerem isdem coeperit radiationibus intueri
fortiora haec autem erunt mala si uenerem et lunam in saturni
uel martis domo sic sicut diximus constitutas sine oportuno
testimonio iouis mars uel saturnus quadrata uel diametra
radiatione respexerit

 uii luna ad mercurium  

 si luna ad mercurium feratur et ei se cursus sui radiatione
coniungat et sit plena luminibus faciet cordatos ingeniosos
oratores summa eloquentiae nobilitate fulgentes praesertim si
mercurius in oportunis geniturae locis constitutus in signis suis
uel in partibus suis fuerit inuentus et eum iuppiter trigonica
radiatione respexerit tunc enim litterarum merito et eloquentiae
splendore maxima illis conferuntur insignia hi enim populi
leues animos et turbulentis seditionibus concitatos eloquentiae
suae potestate compescunt et furentes animos et perditi furoris
indignationibus concitatos orationis suae possunt licentia
mitigare scibunt computos scibunt musicam palaestricam semper
exercebunt et caelestium ac diuinarum disputationum secreta
cognoscunt ex quibus occasionibus gloriae substantia et maximus
illis decernitur principatus  si uero ad mercurium sic
positum cum tali testimonio iouis feratur luna faciet
rationibus praeponi fisci semper aut populi uel certe tales
reddit quibus res deposita uel a peregrinis nationibus credatur
faciet etiam his pecuniarum actus adsiduis conuersationibus
credi  si uero deficiens luna ad mercurium feratur faciet
malignos malitiosos sceleratos instabiles cupiditatibus
errore dubios et qui omnia consilia multiplicent et erratica
semper dubitatione suspendant et qui actus suos adsidua
commutatione conuertant et qui res sibi creditas abnegent uel
absconsas publicare desiderent et qui commissa sibi consilia
publicent his delationibus deferant impostores malitiosa
semper cupiditate fallentes aut qui cum effractoribus aut cum
furibus conscientiam iungant uel certe ipsi erunt fures aut
effractores erunt sane corpore debiles languidi uitiosi et
quos semper malitiosis humoribus aegritudo comparata debilitet

 uiii luna si ad nullum feratur  

 si uero luna sic fuerit collocata ut ad nullum feratur nec
alicui se stellae propria radiatione coniungat nec cardines
beniuolum sidus obsideat faciet pauperes deiectos et qui ab
omnibus sint necessariis destituti et quibus cotidianae uitae
subsidia denegentur et qui ad sustinendam uitam semper aliena
praesidia desiderent et qui paupertatis angustiam misera
mendicatione sustentent erunt autem a parentibus in infinitum
inferiores corpus uero eorum debile languidum et adsidua macie
confectum impugnabuntur malignis humoribus et adsiduo tumore
uulnerum fatigantur sed illis intra cutem malignus humor semper
illabitur articulis obligatus praesertim si per uacuum currens
quam graeci cenodromon dicunt a saturno uel marte quadrata
uel diametra radiatione pulsetur uel si per uacuum currens
tertio natalis die a marte uel saturno eadem qua diximus fuerit
radiatione pulsata uel si maliuolae in cardinibus fuerint
constitutae  uerum si sic currens id est per uacuum
beniuolarum stellarum fuerit radiatione conuenta in prima aetate
uacuos faciet semper et nudos sed adsiduis facit laboribus
fatigari et miserarium adsiduis rationibus quatit maximis
sudoribus et maximis laboribus praesidia quaerentes et cum eos
uicinos felicitatibus fecerit a summo gradu caduca rursus facit
deiectione delabi et interdum usque ad summum perductos non
patitur plenam apprehendere felicitatem per uacua enim signa
cursus suos dirigens primam aetatem facit miseris ac uariis
infortuniorum casibus implicari sed cum animum et corpus graui
infortuniorum continuatione quassauerit et multis iuuentutem
periculis fregerit et hac atque illac misera peregrinatione
pertraxerit tunc multorum bonorum et maximae felicitatis
decernit augmenta ut quantum primae aetati fuerit infortuniis
derogatum tantum posteriori felicitatis conferatur  si uero
per uacuum currens saturno se postea uel marti coniunxerit
infelices lunaticos caducos faciet et qui a prima aetate
usque ad nouissimam uario infelicitatis genere deprimantur
faciet pauperes miseros destitutos et quorum corpus sit
pannis male pendentibus nudum custodes sepulchrorum aut qui
perpetui carceris poena cludantur

 ix  

 explicatis coniunctionibus lunae et diligenti significatione
monstratis ad aliam interpretationem transferatur oratio ipsius
scilicet lunae ne quid a nobis in tam subtilibus
disputationibus praetermissum esse uideatur praesertim cum tuta
uitae substantia ex istius numinis cursibus colligatur

 a saturno luna ad iouem a saturno defluens luna si se
iouis stellae coniunxerit uel ad iouem feratur si crescens isti
fuerit societati coniuncta faciet locupletes diuites copiosos
claros nobiles magnis populis uel magnis ciuitatibus
praepositos aliis hereditates maximas aliis thesauros aliis
maxima dona largitur  si uero fuerit minuta luminibus nihil
tale decernit sed facit procuratores curatores aut quibus
priuatarum rerum tuitio credatur et qui peregrinis
negotiationibus immorentur aut gubernatores aut naucleros aut
uectigalium conductores reddit et quorum actus circa aquam ius
conductionis exerceant ut ex istis actibus parua illis
substantia conferatur

 a saturno luna ad martem si a saturno defluens luna ad
martem se iungat plena luminibus ualitudines et uitia decernit
et prima iuuentute faciet interire si uero minuta luminibus
matri longae ac maximae aegritudinis tormenta decernit et
quibusdam eam facit uitiis obligari sed et malae mortis eidem
matri discrimen impingitur ut adsidue uomens sanguinem pereat
et ipsos facit qui nati fuerint miserae orbitatis languoribus
fatigari aut parentes eorum perpetua dissensione dissociari

 sed et paternam et maternam substantiam uaria laceratione
dilapidat et adsidua ferri illis uulnera inficit et tales
decernit aegritudines ut curae gratia medela illis cauteriorum
adustionibus conferatur facit etiam absconsarum partium adsiduos
dolores aut longae aegritudinis labore demersos uitae munus
implere aut facit biothanatos uariis generibus interire aut
enim submersi fluentibus aut incensi depereunt aut laqueo se
suspendunt aut gladio se extingunt

 a saturno luna ad solem si a saturno defluens luna
feratur ad solem maxima infortunia et maximas decernit
calamitates faciet enim insanos lunaticos caducos hydropicos
elefantiacos sed haec infortunia pertinaci adsiduitate
perpetuat ut usque ad ultimum diem uitae istis calamitatis
laqueis implicetur

 a saturno luna ad uenerem si a saturno defluens luna
ueneris se stellae coniungat si crescens lumine fuerit faciet
magnos nobiles et potentes felices locupletes et diuites et
magnae quidem potestatis saeuos libidinosos et qui ex istis
graui pulsentur infamia si uero fuerit minuta luminibus prauas
amorum decernit illecebras aut impuris aut impudicis facit
libidinibus implicari aut turpes actus adsidua continuatione
decernit sed nihilominus facit hos eosdem quaerentes et habentes
maximas substantiae facultates et quibus pecuniarum praesidio
et felicitas et potestas maxima comparetur

 a saturno luna ad mercurium si a saturno defluens luna
mercurii se stellae coniunxerit et sit crescens uel plena
luminibus facit obscuros et absconsos et tacitos secretarum et
illicitarum litterarum conscios aut caelestibus religionibus
occupatos aut peritis computationibus interpretantes siderum
cursus facit etiam negotiationibus praepositos et liberalium
artium publicos magistros facit oratores eloquentiae splendore
fulgentes aut medicos cunctorum testimoniis adornatos  si
uero fuerit minuta luminibus aut sonum uocis impedit aut aures
obtundit sed et corpus eorum qui sic habuerint misera
fatigatione debilitat facit melancholicos ictericos
spleneticos pthisicos hydropicos pleumaticos et angusto meatu
cum acerbo doloris incommodo collectum uesicae stringit humorem

 x  

 a ioue luna ad martem si a ioue defluens luna feratur
ad martem et sit nocturna genitura et crescens luna sic martis
societati iungatur facit magnos potentes ciuitates uel
regiones maximas suis uiribus optinentes sed cum
sollicitudinibus et cum periculis istius decernit potentiae
potestatem non erunt tamen hii sine uitio aut ualitudine sed
existunt tales qui facile cuncta patiantur praesertim si in
principalibus geniturae locis mars fuerit inuentus quodsi in
deiectis locis marte constituto sic ad eum luna feratur ignitas
artes decernit sed ipsos facit humiles et abiectos et
ualitudines et uitia et malae mortis discrimina frequenti ratione
decernit  si uero per diem luna a ioue defluat crescens et
stellae se martis adsociet faciet expositos seruos misero
onere mendicitatis oppressos uitiis ac ualitudinibus implicatos
et quorum seruitus captiuitati sit similis et qui uitam uiolenta
morte deperdant  si uero luna deficiens in nocturna
genitura a ioue defluens feratur ad martem primos claros
faciet et si mars in principalibus geniturae locis fuerit
inuentus et luna minuta luminibus in nocturna genitura a ioue
defluens feratur ad martem faciet iudices duces et quibus
summum potestatis credatur imperium quodsi in deiectis geniturae
locis mars fuerit inuentus et si sicut diximus ad eum feratur
luna faciet milites athletas aut qui ex igni et ferro quaerant
sibi uitae subsidia aut medicos chirurgos facit  si uero
per diem deficiens luna et a ioue defluens feratur ad martem
paternum ac maternum patrimonium dissipat et parentes in prima
aetate eius perimit et onus extremae mendicitatis imponit aliis
uitium acerbi doloris infligit facit interdum seruos interdum
captiuos plerumque biothanatos praesertim si sic currente
luna mars in cardinibus geniturae fuerit inuentus uel si in
anaforis uel cataforis tunc enim quae diximus  cum in his
locis constituto marti luna ista se societate coniunxerit

 a ioue luna ad solem si a ioue luna defluens feratur ad
solem paternum ac maternum patrimonium uaria laceratione
dilapidat et ipsos a parentibus alienat aut in longinqua
peregrinatione constituit alios exules alios fugitiuos facit
aliis seruitutem inhonestae captiuitatis imponit praesertim si
in saturni uel martis domo sol uel luna fuerit inuenta

 a ioue luna ad uenerem si a ioue defluens luna feratur
ad uenerem quodsi sit crescens uel plena luminibus faciet
parentes nobili potestatis auctoritate praefulgidos et qui
maximam fuerint potentiam consecuti sed alienari a suis tunc qui
natus fuerit cogit et cito eum orbum a parentibus facit sed
nihilominus etiam ipsi potentiam gloriam nobilitatemque
decernit sed haec omnia processu largitur aetatis et ab uxoribus
maxima felicitatis decernit augmenta facit etiam ipsos
uenustos gratos lepidos et quibus ex gratia uel uenustate
potestas maxima comparetur  si uero a ioue defluens ad
uenerem feratur minuta luminibus et sit in principalibus uel in
necessariis geniturae locis infinita felicitatis incrementa
decernit et erit nimium felix in cuiuscumque genitura sic
fuerit inuenta decernit enim honores potentias fasces
praetextas et magnificae potestatis insignia et quibus a
parentibus hoc dignitatis meritum conferatur et in primo aetatis
gradu positis potentissimae dignitatis ornamenta decernit et
ab uxore et mulieribus diuitiarum et felicitatis facit
incrementa conferri

 a ioue luna ad mercurium si a ioue defluens luna ad
mercurium feratur plena luminibus facit criticos id est bono
iudicio bonos benignos gloriosos erunt enim aut exactores
fiscalium praestationum aut religionibus praepositi aut iuris
interpretes ex quibus occasionibus maxima illis felicitas et
diuitiae maximae conferuntur ut ipsa felicitas per omnia uitae
spatia perseueret  si uero minuta lumine a ioue defluens
feratur ad mercurium ex litteris uel ex disciplina aliqua aut ex
horreis et ex negotiationibus faciet uitae substantiam uel
subsidia quaerentes quidam hereditates aliquas consequuntur
alii  inuenient alii commendatas sibi res abnegant ut ex
ista perfidia patrimonii sibi praesidia comparent

 a ioue luna ad saturnum si a ioue defluens luna ad
saturnum feratur et sit crescens uel plena luminibus faciet ab
extraneis adoptari uel ipsos alienae subolis patres aut minorum
tutores uel procuratores facit alii expositos uel subtractos
filios post multum temporis spatium inuenire coguntur erunt
aquosis semper atque humidis actibus implicati aut adsiduis
peregrinationibus errantes aut peregrinarum mercium gratia
nauigantes ut ex ista conuersatione uitae illis praesidia
quaerantur  si uero minuta luminibus a ioue defluens ad
saturnum feratur aut exponi faciet aut onus seruitutis imponit
aut infortunium miserae captiuitatis indicit aut alia uitia aut
ualitudines facit ut omnis uita eorum graui doloris acerbitate
confecta cito finem miserae mortis incurrat quodsi nocturna
genitura fuerit et luna minuta luminibus a ioue defluens ad
saturnum feratur facit quolibet genere biothanatos interire

 xi  

 a marte luna ad solem a marte defluens luna si feratur
ad solem maxima uitia ualitudinesque decernit et breuitatem
temporis tribuit et facit biothanatos interire et generaliter
maxima infelicitatis decernit incommoda quosdam uero sic posita
facit in extraneis et in peregrinis finibus interire

 a marte luna ad uenerem si a marte defluens luna
feratur ad uenerem et sit crescens uel plena luminibus facit
adulteros libidinosos amatores et uenereis semper cupiditatibus
deditos frequentibus periculorum casibus implicatos exercebunt
autem artes aut pigmentorum et aromatum aut lapidum et
margaritarum et fiunt frequenter ex ista lunae societate
tinctores metalli etiam cuiusdam commercia tractabunt et fiunt
pro signorum uel locorum qualitate caupones ut ea quae ad
uictum et potum sunt necessaria famosis et publicis mercimoniis
praeparent  si uero a marte defluens luna minuta lumine
sic feratur ad uenerem efficaces beatos felicesque faciet sed
diuites hi sane mulieres sollicitabunt et auferent locupletes
sed in alieni uiri uxores ex quibus comparabuntur illis maxima
felicitatis insignia nam per has mulieres honestantur maximo
dignitatis ornatu praesertim si sit nocturna genitura si uero
diurna fuerit genitura faciet laboriosos et uariis operibus
inhaerentes et qui ob res uenereas frequenti pulsentur infamia
et quos semper promiscuae libidinis uota sollicitent

 a marte luna ad mercurium si a marte defluens luna ad
mercurium feratur plena lumine in nocturna genitura milites
faciet et athletas gloriosos interdum alios publicis et
gloriosos officiis praeponi sed erunt maligni malitiosi et
quorum cupiditas ad omne facinus per dies singulos crescat erunt
enim aut carnifices aut spiculatores et quibus deferendi
licentiam publica committat auctoritas si uero per diem ista se
luna societate coniungat et sit plena lumine decernit miserae
damnationis incommoda ut sententia iudicis depugnare cogantur et
fiant ex ista damnatione biothanati  si uero minuta lumine
in diurna genitura a marte defluens ad mercurium feratur in
infinitum et immensum decernit cupiditates facit enim
grassatores latrones sed qui in isto deprehensi facinore seuera
iudicantis animaduersione plectantur alii premuntur cadentium
ruina tectorum alios a rectae uitae cursu mutat insania si uero
fuerit nocturna genitura faciet carceris praepositos
custodiarumque custodes et qui ex hoc officio patrimonii sui
substantiam comparent erunt sane amatores nauium et athletarum
et qui quadrupedia animalia adsiduis officiis prosequantur
habebunt sane uitia et adsiduis periculorum incommodis
deteruntur

 a marte luna ad saturnum si a marte defluens luna
plena uel crescens ad saturnum feratur facit tardos pigros et
qui ad nullos actus possint proficere et qui nihil ex his quae
desiderant consequantur matrem uero aut uiduam reddit aut
uitiis aut ualitudinibus implicatam sed hanc eamdem malae mortis
fine perimit ipsorum patrimonium adsiduis lacerationibus
dissipat facit eos uariis uitiis implicari  si uero
deficiens lumine a marte defluens ad saturnum feratur fames
aegritudines ualitudinesque decernit facit lunaticos
aemorroicos claudos paralyticos gibberosos oligochronios aut
si nihil horum fuerit facit biothanatos quorumdam uero matres
aut patres pro signorum qualitate aut uitiis oppressos ante
perimit aut facit biothanatos interire

 a marte luna ad iouem si a marte defluens luna plena
uel crescens lumine ad iouem feratur in oportunis geniturae
locis facit duces ducentes exercitum potentes imperiosos et
qui sint omni ratione terribiles et qui prouincias ciuitatesque
potentiae suae potestate possideant erunt sane diuites
locupletes pecuniosi et qui omnia quaeque uolunt facillimis
rationibus consequantur et qui sint in omni certaminum
conflictatione uictores  si uero sit minuta lumine et sic a
marte defluens ad iouem feratur faciet publicis quibusdam
certaminibus destinatos sed qui semper praeconio bonitatis
ornentur aut gloriosos milites facit et his adsidua felicitatis
incrementa decernit et hos eosdem crebris honorum promotionibus
fama ornat quae late patet et uariis facit generibus gloriosos
latentia tamen uitia infligit et frequentibus faciet
ualitudinibus implicari

 xii  

 a sole luna ad uenerem si a sole defluens luna feratur
ad uenerem et sit diurna genitura faciet steriles et qui
sobolem generare non possint et qui difficile coniugalibus
copulentur adfectibus aut enim steriles aut anus aut ancillas et
ipsas nihilo minus steriles uxores ducunt aut puerorum turpes
ac miseros coitus sectantur ex qua causa filiorum illis soboles
in perpetuum denegetur erunt sane praeposteris amorum uitiis
obligati aut impuris aut turpibus cupiditatibus dediti
seruilibus semper studiis et seruilibus actibus occupati
facultates nimias comparantes et per semetipsos uitae sibi
subsidia maxima quaerentes et qui felicitatis augmenta processu
temporis consequantur  si uero per noctem a sole defluens
feratur ad uenerem multas decernit uxores facit communes
gratos acceptos et magnos actus et magnas decernit facultates
erunt nobiles gloriae splendore fulgentes facit autem
imperiosos potentes diuites et quibus maxima felicitas
conferatur praesertim si nullum deorum saturnus quadrata uel
diametra radiatione pulsauerit tunc autem haec felicitas et hii
honores decernuntur si in necessariis geniturae locis fuerit
ista coniunctio

 a sole luna ad mercurium si a sole defluens luna ad
mercurium feratur et sit diurna genitura facit in uita et
actibus periculosos et moribus malis et sacrilego semper errore
praeposteros et diuinitatem negantes sed hii tamen etiam
commendatas res sibi abnegant  si uero per noctem a sole
defluens luna ad mercurium feratur facit publicanos uel
tabelliones et qui litteris quaerant uitae subsidia erunt tamen
ex studio in suis ciuitatibus ornati et qui omnibus eiusdem
negotii uiris cunctorum iudiciis praeferantur frequenter tamen
si eos iuppiter trigonica radiatione respexerit curam ciuitatis
tuitionemque suscipiunt erunt autem difficilium litterarum aut
sophiae cuiusdam inuentores aut caelestibus religionibus dediti
et quibus diuinitatis secreta credantur aut absconsarum aut
illicitarum litterarum actibus inhaerescunt alii absconsas res
inueniunt aliis confertur hereditas si tamen alieni ab his
fuerint mars pariter et saturnus

 a sole luna ad saturnum si a sole defluens luna ad
saturnum feratur et sit diurna genitura patrimonium dissipat
parentes diuidit et ipsis miserae orbitatis indicit incommoda
sed processu temporis ipsis maximam decernit substantiam
facultatum et magnarum felicitatum tribuit augmenta et multorum
fundamentorum dominia largitur  si uero per noctem a sole
defluens luna ad saturnum feratur orbitates decernit et
patrimonia minuit et malarum peregrinitatum decernit incommoda
facit etiam grauia uitia et graues ualitudines aut periculorum
grauium et uiolentorum facit casibus implicari

 a sole luna ad iouem si a sole defluens luna feratur
ad iouem et sit diurna genitura a parentibus fortunae et
felicitatis largitur insignia quidam regiones aut ciuitates
maximas obtinebunt erunt tamen ultra modum beneficio felicitatis
ornati  si uero per noctem a sole defluens ad iouem
feratur faciet per semetipsos sibi facultatum substantiam
comparantes et qui sint adsiduis peregrinationibus dediti sed
hos in prima iuuentute decipit et cum fuerint eorum prouectae
temporis aetates glorias commendationes bonitates et idoneas
decernit subsidii facultates

 a sole luna ad martem a sole defluens luna si feratur ad
martem et sit diurna genitura parentes eius celeri morte
prosternit ut sic ipse orbitatis onere deprimatur pereunt autem
parentes ex ista coniunctione frequenter biothanati et ipsis
qui nati fuerint decernit uitiosas luminum caecitates aut facit
eos amputata parte corporis debiles aut in prima eos perimit
aetate uel si nihil horum fecerit facit biothanatos interire
 si uero per noctem a sole defluens luna feratur ad martem
facit uiolentos crudeles et qui periculosa semper facinora
committant aut facit uitiis et ualitudinibus implicatos actus
tamen publicos militiamque decernit aut athletas facit gloriosos
pariter praesertim si mars et luna in necessariis geniturae
locis fuerint inuenti si uero in deiectis locis fuerit ista
coniunctio sine beniuolae stellae testimonio patrimonium minuit
orbari a parentibus facit humilitat uitam uitia ualitudines
decernit aut certe facit biothanatos interire actus uero aut ex
igne aut ex ferro aut ex metallo facit aut tales certe ut
sempiterni laboris continuationibus deterantur

 xiii  

 a uenere luna ad mercurium a uenere defluens luna si ad
mercurium feratur si sit crescens uel plena luminibus
defensores uel procuratores facit nobilium feminarum et qui
mulierum praesidio ordinem aliquem promotionis accipiant erunt
tamen aut tinctores aut margaritarii aut aromatum inuentores
musici frequenter et medici aut athletarum principes et
magistri sed libidinosi et adsiduis amorum cupiditatibus
subleuati grati tamen et circa uenerios coitus amabiles  si
uero a uenere defluens luna minuta lumine ad mercurium
feratur uitia impuritates ualitudinesque decernit actus uero
uarios multiplicesque faciet aut enim oratores aut tornatores
aut plastas aut sculptores faciet aut pigmentarios aut colorum
repertores aut farmacopolas aut popinarios facit et qui alienarum
uoluptatum et delectationum curam sollicitudinemque sustineant

 a uenere luna ad saturnum si a uenere defluens luna ad
saturnum feratur si sit crescens aut plena luminibus et sit
nocturna genitura aut prouectae aetatis dabit uxorem aut
publicam mulierem ad consortium tori genialis adducit aut ex
adfinibus aliquam sortitur uxorem ut praesidio tamen coniugii
honoris principem locum et incrementa dignitatis et promotionis
insignia consequatur  si uero a uenere minuta defluens luna
in diurna genitura ad saturnum feratur facit passiuis
libidinum cupiditatibus natos et uitiosis uoluptatibus deditos
et qui ex libidinosis actibus crebra pulsentur infamia erunt
sane turpes erratici et seruili deiectione miseri locatores
meretricum aut certe lenones si uero mulieris sit ista genitura
erit publica meretrix et quae uitae subsidium in publico
constituta loco pudoris iactura quaerat corpore  si uero a
uenere defluens luna in nocturna genitura minuta luminibus ad
saturnum feratur aut steriles aut eunuchos aut archigallos aut
hermafroditos faciet aut certe tales qui muliebria pati miserae
libidinis cogantur ardore erunt sane oligochronii aut
biothanati  si uero a uenere defluens luna minuta
luminibus per diem ad saturnum feratur faciet uitiosos et
debiles et quos malignus semper humor infestet circa aquam tamen
dabit actus sed qui miseris laborum continuationibus
defatigant aut enim ex altis puteis cotidiano opere aquam leuare
coguntur aut iubentur adsidue lacunas cluacasque purgare aut
erunt hortulani sed miseri aut nautae aut aquarii aut
piscatores aut urinatores  sed hos actus signorum frequenter
qualitas mutata faciet enim bubulcos armentarios
equitarios pastores et qui iumentorum stabula purgare uel
mundare iubeantur sepulchrorum etiam facit plerumque custodes
aut certe pollinctores facit qui sepeliendorum hominum curam
cunctorum iudicio consensuque suscipiant sed haec pro locorum
uel signorum uarietate decernit de qua uarietate etiam in aliis
apotelesmatibus plenissime diximus

 a uenere luna ad iouem si a uenere defluens luna ad
iouem feratur faciet magnos potentes et nobiles ciuitatibus
praepositos quosdam uero facit praesidio mulierum subleuari
erunt sane grati uenusti erunt tamen amatores mulierum et qui
uenustatis gratia omnia quae desiderant consequantur  si
uero defluens a uenere minuta lumine ad iouem feratur de
muliebribus personis dabit subsidia facultatum et reddit tales
quibus a prima aetate a parentibus felicitatis et gloriae gratiae
conferantur aliis hereditates dabit alios lucra maxima
inuenire compellit aut in templis honorata decernit officia

 a uenere luna ad martem si a uenere defluens luna ad
martem feratur in diurna genitura et sit luna crescens uel
plena luminibus amoris alicuius instinctu miserae calamitatis
decernit exitia et ob hoc graue periculorum discrimen indicit ut
et ad custodiam carceris et ad damnationis discrimen accedant
et qui propter hoc biothanata morte depereant alios faciet
exponi alios subiugari alios facit misero oneri captiuitatis
addici pro locorum scilicet potestate  si uero a uenere
defluens luna per noctem ad martem feratur et sit crescens uel
plena luminibus facit artificiosos uiolentos semper et calidos
et qui uitiis et ualitudinibus implicentur si uero a uenere
defluens luna in nocturna genitura feratur ad martem faciet
homines terribiles et potentes qui regiones maximas suis
uirtutibus ac potestate subiugent praesertim si in horoscopo uel
in quinto ab horoscopo signo aut mars fuerit aut luna si in
ceteris locis fuerit ista coniunctio aut artificiosos facit aut
athletas aut milites sed qui adsiduis periculorum casibus
implicentur  si uero a uenere defluens minuta lumine in
diurna genitura feratur ad martem patrimonium misera laceratione
dilapidat et ipsos facit deiecta humilitate miseros et uitia
ualitudinesque decernit alios facit exules alios in fugam
uertit aliis onus seruitutis imponit alios in primo uitae cursu
perimit facit plerumque biothanatos mulierum causa uel propter
amoris alicuius illecebras ob hoc enim insidias pericula
damnationesque decernit

 a uenere luna ad solem si a uenere defluens luna
feratur ad solem parentes acerba dissensione dissociat aut ipsis
onus dirae orbitatis indicit patrimonii et uitae decernit
angustias impuros facit et qui miseris amorum amplexibus
implicentur sed cum primum iuuentutis tempus exierint processu
temporis augmenta patrimonii et quicquid desiderauerint facile
consequuntur

 xiu  

 a mercurio luna ad saturnum si a mercurio defluens
luna plena lumine ad saturnum feratur et sit diurna genitura
aut balbos facit semper aut surdos aut uerba eorum tardo sono
uocis impedientur habebunt autem actus aut ex rationibus aut ex
magisteriis aut ex negotiationibus aut ex peregrinationibus aut
ex uerborum interpretationibus et secreta caelestia semper
insinuant alii aquarum uel carceris custodiarum curam
tuitionemque suscipiunt ut ex istis actibus uitae illis subsidia
quaerantur  si uero per noctem a mercurio defluens luna
plena lumine ad saturnum feratur faciet circa aquam semper
adsiduis laboribus fatigari operarios sempiternis laboribus
deditos et qui corpus suum ad opus aliquod locare consueuerunt
laturarios humeris ac dorso uitae subsidia quaerentes alios in
custodia constituit alios intrudit in carcerem alios publicis
iudiciis opponit alios damnari alios squalore carceris et
publicarum custodiarum oppressos sordibus coinquinatos ac
deformes faciet interire praesertim si in maliuolarum stellarum
signis fiat ista coniunctio  si uero a mercurio defluens
luna minuta lumine ad saturnum feratur faciet mendicos
pauperes pannis obsitos et miserae egestatis calamitate
demersos alios seruire in templis facit alios uagari compellit
facit plerumque lunaticos aut sacrarum ualitudinum uitia
decernit facit caducos et misera commotione dementes  si
uero a mercurio per noctem defluens luna minuta lumine ad
saturnum feratur aut exponi facit aut squalorem miserae
seruitutis imponit aut onus acerbae captiuitatis indicit etiam
maximas ualitudines aut uitia decernit aut in prima aetate
temporis perimit aut facit aliqua ratione damnari quodsi nihil
horum fuerit facit biothanatos interire

 a mercurio luna ad iouem si a mercurio defluens luna
ad iouem feratur faciet magnos potentes quibus imperatorum
litterae ac secreta credantur aut qui regias opes regiosque
thesauros fideli tuitione custodiant et qui in regia domo
iubendi uel disponendi habeant potestatem facit plerumque
magistros nuntiosque regum sed et neocoros aut prophetas facit
aut principes sacerdotum ut ex istis honoribus aut ex his
occasionibus maxima illis felicitatis conferantur insignia et ut
ex his actibus potentium diuitiarum incrementa conquirant 
si uero a mercurio defluens minuta lumine luna ad iouem
feratur aut rationibus praeponit aut fenoris negotiationibus
facit esse praepositos aut facit actores et tales quibus publica
uel fiscalia instrumenta credantur aut ponderibus publicis aut
fiscalibus facit praeponi aut priuatarum litium iudices facit et
ex his actibus maxima facultatum incrementa decernit sed et
felicitatis largitur insignia aliis hereditates decernit alios
res depositas et absconsas inuenire compellit apud alios res
commendatae remanent et apud eos sine fraudis uitio perseuerant
ut ex istis rebus gloria et substantia illis et magna felicitas
comparetur

 a mercurio luna ad martem a mercurio defluens luna si
feratur ad martem in diurna genitura et sit luna crescens uel
plena luminibus faciet irreligiosos periuros fallaces et
quorum malitia ad omne facinus per dies singulos crescat erunt
effractores fures et qui templa sacrilego furore semper
expilent erunt latrones homicidae et ad neces hominum semper
armati sed in his comprehensi facinoribus custodiae uinculis
carcerisque traduntur et gladio seuera iudicis animaduersione
plectuntur aut quolibet genere ob haec facinora biothanata morte
depereunt  si uero sit nocturna genitura et a mercurio
defluens luna plena uel crescens feratur ad martem facit
duces ac tribunos militum sed terribiles et tyrannicis
potestatibus subleuatos uel defensores aut praesides ciuitatum
sed qui numquam in istarum potestatum licentia perseuerent et qui
uario genere semper offendant quorum alii uertuntur in fugam
alii in exilium dantur alii biothanati intereunt praesertim si
in principalibus geniturae locis mars et luna fuerint inuenti
 si uero in deiectis geniturae locis a mercurio defluens
luna in nocturnis genituris locis plena lumine feratur ad
martem parricidalium scelerum facinora decernit aut enim filios
suos parricidali perimunt furoris amentia aut illos ad
fraternas neces furor praeposterae cupiditatis impingit aut
parentibus per ipsos parricidale infertur exitium aut adfines
suos iugulant aut auersi coniugales adfectus genialem torum
sanguine laniatae coniugis polluunt ut omnifariam uario furoris
instinctu parricidali grassentur insania sed haec pro locorum ac
signorum uarietate decernuntur mors uero eorum uiolenta erit
semper aut publica aut enim propter seruos aut propter personas
in custodiam redactas aut propter damnatos homines graue illis
periculorum discrimen infertur et propter hoc damnati publica
morte depereunt  si uero minuta lumine in diurna genitura
a mercurio defluens feratur ad martem faciet falsarios maleficos
et effractores fures aut latronum conscios et receptores ex
quibus criminibus aut in custodia constituuntur aut seuera
animaduersione damnantur alii fiunt publici carnifices et quibus
publicae animaduersionis officia credantur aut exceptores
personalium causarum fiunt aut  officia pertractent aut
adiutores fiunt huiuscemodi hominum et damnatorum aut carceris
publici fiunt ex ista coniunctione custodes  si uero minuta
lumine a mercurio defluens luna feratur ad martem in nocturna
genitura aut milites facit aut custodes armorum aut athletas
aut quibusdam certaminibus destinabit efficaces terribiles
famosos et quorum officium ad omnium crebrorum notitia mouere
perueniat  quodsi in horoscopo uel in quinto ab horoscopo
loco marte uel luna constituta fuerit ista coniunctio facit
eos uiolento quodam genere mortis extingui in ceteris enim
geniturae locis uitia ualitudines pericula et laboriosos actus
et adsiduas uigilias aut uiolenta quaedam negotia decernit sed
haec omnia sicut frequenter diximus ex signorum diuersitate
uariantur  in signis enim erraticis uel in tropicis
constituto marte si a sole uel a mercurio defluens luna in
maliuolarum stellarum signis constituta feratur ad martem per
diametrum uel quadratum aut si se illi uicina aut partili
societate coniunxerit faciet pellarios coriarios gallicarios
coquos aerarios ex igni uel ex ferro artes suas officiaque
complentes si uero in ueneris fuerit signis ista coniunctio
faciet linteones tinctores plastas aut tabernarios si uero in
mercurii aut in martis domo fuerit ista coniunctio amatores
armorum aut palaestrae facit et publicorum negotiorum officia
tractantes si uero in domo iouis fuerit ista coniunctio
tribunos duces ac magnarum legionum praepositos aut ciuitatum
uel prouinciarum praesides facit  si uero in domo saturni
fuerit ista coniunctio grauia misera et scelerata decernit
officia aut tortores enim aut carnifices aut delatores faciet
aut bestiarum uenatores et marsos tales qui aspides uenari
consueuerunt agrestium pecorum uel bestiarum magistros faciet
alios piscatores alios aucupes alios ex puteis altissimis
adsiduo labore aquas leuare compellit alios agrestium locorum
uel hortorum operarios faciet alios naucleros nauticos uel
gubernatores alios structores alios lapidarios alios
pollinctores facit aut per ipsos sepulturae semper officia
tractantes si uero in domo martis fuerit ista coniunctio
multiplici genere decreta uariantur

 a mercurio luna ad solem si a mercurio defluens luna
feratur ad solem aut mente captos aut lingua impeditos aut
surdos efficit aut pauperes et miseros egestatis squalore
depressos erraticos semperque peregrinos et qui nusquam sedem
domiciliumque constituant sed haec infortunia processu temporis
temperantur et expleto tempore iuuentutis parua illis ex uariis
actibus uitae praesidia quaeruntur

 a mercurio luna ad uenerem si a mercurio defluens luna
in nocturna genitura plena luminibus feratur ad uenerem faciet
eos publicis protegi ab aere inueniunt omnibus actibus
principatum gloriae etiam et magnae felicitatis incrementa
decernit alios oratores facit sed adfluentia sermonis alios
poetas facit et eos diuinorum carminum auctoritate nobilitat aut
in officiis deorum uel in officiis imperatorum adsidua honorum
continuatione constituit aut ex personis et commendationibus
mulierum aut ex muliebribus quibusdam actibus ad felicitatem et
potentiam perducit cum gratia uenustatis  si uero a
mercurio defluens luna plena luminibus feratur ad uenerem aut
aromatum aut pigmentorum faciet aut colorum aut medicamentorum
aut pretiosorum lapidum repertores aut pretiosas tunicas arte
sua facientes aut organarios aut pantomimos aut qui ad omne
genus saltationis adfectent aut qui alios dulci uoce delectent
sed mediocres in uita et qui neque abundent in facultate nec
necessariorum angustia deprimantur sed his ipsis augmenta
facultatum processu temporis conferuntur in uenerio coitu facit
libidinosos et uitiis quibusdam semper implicitos et qui adsiduis
ob haec pulsantur infamiis  si uero minuta luminibus in
nocturna genitura a mercurio defluens luna feratur ad uenerem
facit diuites potentes imperiosos magnos et quibus regionum
uel ciuitatum maximarum tuitio credatur praesertim si liberata a
solis radiis luna in horoscopi signo fuerit inuenta sed et si
uenus simili modo solis radiis liberata in his in quibus
diximus locis cursum lunae uenientis exceperit si uero in
ceteris geniturae locis fuerit ista coniunctio honestos multa
negotia agentes faciet et qui propriis uiribus patrimonii sibi
substantiam quaerant  si uero per diem minuta lumine ad
uenerem feratur et in mc uel in decimo ab horoscopo loco fuerit
ista coniunctio sacri certaminis palmas coronasque largitur aut
sacris certaminibus facit esse praepositos aut templorum
fabricatores aut simulacrorum consecratores facit aut certe
neocoros aut principes sacerdotum aut magna in templis officia
tractantes  si uero in ceteris geniturae locis fuerit ista
coniunctio mediocres in facultatibus facit et qui artes
metallicas exercere consueuerint facit plerumque coriarios et
qui aromata mercari consueuerint facit etiam eos politores
pretiosarum gemmarum uel qui gemmis ex uario pigmentorum genere
aliam speciem coloris adpingant aut ornatores aut sculptores
simulacrorum aut fabricatores efficiet aut in templis sacra
carmina praecantantes aut tibicines templorum faciet et qui
habeant rerum caelestium notionem uel qui sciant secreta
caelestia uel qui res absconsas et abditas facili ratione
perdiscant ut ex his occasionibus uitae illis subsidia
quaerantur

 xu  

 a saturno defluens luna si a saturno defluens luna
et ad nullum feratur sed per uacuum cursus suos dirigat et sit
crescens uel plena luminibus patrimonium misera laceratione
dilapidat et facit a parentibus alienari aut interemptis
parentibus in prima aetate reddit orbos facit plerumque pigros
aut in longinquis peregrinationibus detinet occupatos  si
uero sit minuta luminibus faciet circa uentrem frigus adsiduum
quos graeci psychrocoelios uocant et infinitis flegmatum uitiis
laborantes macros splenicos dysentericos hydropicos
pleumaticos uel dysuriacos et qui latentibus uitiorum doloribus
torqueantur sed haec pro signorum qualitate decernit

 a ioue defluens luna si a ioue defluens luna ad nullum
feratur et per uacuum cursus suos dirigat si sit plena
luminibus faciet adsidua profectione peregrinos pauperes et
qui processu temporis omnia felicitatis ornamenta deperdant si
uero sit minuta luminibus expositos captiuos et quorum uita
seruitutis onere deprimatur quidam erunt uitiis ualitudinibusque
implicati alios oligochronios faciet

 a marte defluens luna si a marte defluens luna ad
nullum feratur sed per uacuum cursus suos dirigat et sit plena
luminibus patrimonium dissipat et parentes in primo aetatis
gradu perimit aut uitium illis aliquod aut malae mortis
discrimen impingit ipsis uero aut ex altis praecipitat locis aut
a quadrupedibus pericula aut maxima illis uitia ualitudinesque
decernit alios facit publica morte biothanatos  si uero
minuta lumine a marte defluens ad nullum feratur aut a genere
suo alienari et separari facit et patrimonia eorum uariis
lacerationibus dissipat aut dat laboriosas artes ut circa ignem
semper ferrumque uersentur aut miseros milites facit

 a sole defluens luna si a sole defluens luna ad nullum
feratur sed per uacuum cursus suos dirigat faciet pauperes
infelices peregrinos erraticos et qui seruilibus semper actibus
immorentur alios ad uarios actus adfectantes quod adgressi
fuerint uario facit genere desperationis amittere sed processu
temporis huius infortunii discrimina mitigantur et
praesidentium calamitatum ex aliqua parte miserum mutatur
exitium deposito paupertatis onere paruum illis uitae subsidium
comparatur et ad aliquos actus adfectare compelluntur

 a uenere defluens luna si a uenere defluens luna
crescens lumine ad nullum feratur sed per uacuum cursus suos
dirigat faciet passiuos in coitu et qui numquam in uxorum
amoribus perseuerent sed qui semper incestis delectentur
amplexibus sed hos eosdem facit nudos pauperes et qui humeros
suos laboribus subicientes cotidianae quaerant uitae subsidia si
uero sit minuta luminibus uitiosos turpes pauperes et adsiduo
facit miseriarum onere praegrauatos aut artibus et actibus
inhonestis applicat semper et miseris

 a mercurio defluens luna si a mercurio defluens luna
ad nullum feratur sed per uacuum cursus suos dirigat et sit
plena luminibus faciet grammaticos oratores medicos musicos
et qui computationis sollertia caelestium sciant siderum
cursus aut fenoris et negotiationis officia tractantes ex
quibus occasionibus gloriam et substantiam sed processu temporis
consequuntur  si uero fuerit minuta luminibus ab humoribus
uitia decernit aut ex aquis graue periculorum discrimen indicit
aliorum mentibus nocet aliorum obligat linguas aliorum auribus
nocet sed hos omnes faciet alienos a litteris faciet alios
uaticinari sed in templis alios ad templorum custodias
sempiternas addicit alios ministros facit seruosque templorum

 xui  

 nunc genera explicanda sunt omnia quae ueloci cursu suo
perficit luna ut et partiliter et generaliter omnia explicasse
uideamur

 si saturno se applicauerit luna miseros parentes facit si
uero se marti coniunxerit ambos parentes facit humiles item
patri miserias indicit si a marte ad saturnum feratur id est si
utrumque latus eius mars saturnusque possederint sacrae 
si uero a saturno ad martem feratur mediocriter haec eadem
facit mulieribus uero tunc decernit uitia cum eadem radiis suis
impugnauerit saturnum lunaticos uero tunc facit si figura
lunae uel scema uel similitudine saturno comparetur ac marti
ioue ac uenere in alienis existentibus signis si enim
iuppiter et uenus istas omnes coniunctiones uel defluctiones per
quas misera hominibus decernuntur exitia bona radiatione
respexerint decretorum malorum et miserae calamitatis exitia
mitigantur  felix erit nimiumque felix et cum omni felicitate
etiam pudicitiae decernit ornatum si in his in quibus gaudent
locis sine inimica martis aut saturni radiatione ioui se et
ueneri radiatione coniunxerit aut uni de duobus tunc enim
felicitates tunc substantiam tunc honores tunc omnia uitae
ornamenta decernit gaudet autem aut in horoscopo aut in quinto
ab horoscopo loco aut in xi ab horoscopo loco iouis aut ueneris
coniunctionibus adornata sed et in octauo geniturae loco in
nocturna genitura et in his in quibus gaudet signis sicut iouis
uel ueneris testimonio maximam decernit felicitatem

 quemcumque itaque locum uolueris in genitura tractare aut
naturae aut nutrimentorum aut generis aut parentum aut
fratrum aut nuptiarum aut sobolis aut extremum diem uitae
diligenter inspice cursum coniunctiones defluctionesque lunae
longitudines altitudines et qui coniunctiones eius excipiant
 exspectare itaque in omni genitura debemus ne sol
coniunctionem lunae ad se uenientis excipiat postea enim quam
de diametro solis recedens luminibus suis coeperit damna sentire
ad synodum festinans qualibet luminis sui figuratione pro
mensura uniuscuiusque decernit exitium si enim fortis eius
radiatio fuerit fortia mala et magnorum infortuniorum decernit
exitia si media fuerit radiatio malorum temperatur exitium 
si uero deficiens ad ipsos radios solis accesserit et ipsi orbi
eius quodammodo glutinata fuerit et ex aspectu hominum rapta non
pareat tunc potentiora mala tunc omnium calamitatum decernit
exitium secundum haec apotelesmata quae in praecedenti huius
libri parte signauimus  si uero a coniunctionibus solis
liberata per diem saturno addenti ad cursus suos numeros se luna
coniunxerit magnorum bonorum et magnae felicitatis incrementa
decernit sed et si ioui se simili radiatione coniunxerit ultra
modum felicitas et ultra modum omnium honorum conferuntur
insignia erit enim felix nimiumque felix in cuiuscumque
genitura sic cum ioue luna fuerit inuenta  si uero cum marte
sic sicut diximus fuerit inuenta magnorum malorum decernit
exitia erunt enim secundum signorum naturam biothanati sed et
mala mediocriter mitigantur si in feminino signo mars fuerit
inuentus si uero cum uenere ista fuerit radiatione coniuncta in
mc uel imc bonas decernit nuptias praesertim si aliena a
martis coniunctionibus fuerit si uero in aliis geniturae locis
fuerit ista coniunctio bonam quidem uitam decernunt sed cum
suis affinibus coeunt  si uero mars istam coniunctionem
uiderit illicitos coitus cum misera cupiditate decernit si uero
cum mercurio fuerit ista coniunctio infinita uitia et inaudita
mala adsidua radiatione decernit unde orare debemus et summis
precibus postulare ne quando luna se mercurio ista radiatione
coniungat  si uero per noctem minuta luminibus saturno
retrogrado uel stationem facienti se luna coniunxerit magnas
infelicitates decernit quidam secundum naturam signorum uel
secundum locorum potestatem biothanati pereunt sed haec
infortunia ex aliqua parte mitigantur si in feminino signo
saturnus fuerit inuentus  si uero ioui se per noctem ista
radiatione coniunxerit omnibus bonis abundabit sed et si marti
simili fuerit radiatione coniuncta magnae felicitatis decernit
insignia sed haec maiora efficiuntur si mars addat ad cursus
suos numerum si uero ueneri se ista radiatione coniungat aut
in mc aut in quinto aut in xi ab horoscopo loco aut in ipso
horoscopo bonae erunt circa nuptias si eas saturnus nulla
radiatione pulsauerit erunt autem feliciores si uenus
retrograda a principalibus locis  nocebit et facit plerumque
pthisicos sed bona tunc decernit fortiora cum fuerit per
noctem ista coniunctio minuuntur autem bona et mala crescunt
omnia ab his scilicet stellis in diurna genitura

 explicato cursu lunae et diligenti ratione monstrato ad
promissi operis definitionem sermonis intentio transferatur
scilicet ad explicationem fortunae non enim omnem possumus fati
explicare substantiam nisi iste locus diligentissima fuerit
ratione collectus sicut enim in horoscopo quaerimus quis in
eodem loco sit quis occidat quis in medio caelo sit quis in
imo quis in ceteris locis quatenus etiam dominus ipsius signi
sit positus in quo est horoscopus constitutus ita et locum
fortunae debemus simili ratione colligere quo autem in loco sit
locus fortunae facili ratione monstrabo quem cum inueneris
inspiciens stellarum omnium societates radiationesque omnem
locum istum uero ac fideli poteris explicare iudicio

 xuii de loco et de efficacia fortunae  

 in omni genitura nocturna computato a luna usque ad solem
in diurna genitura a sole computato rursus ad lunam et
quantuscumque signorum fuerit numerus tanta ab horoscopo
incipiens signa numera et quodque signum habuerit nouissimum
numerum ipsius signum locum fortunae demonstrat  sed haec
platica computatio est quam ideo posuimus ne quid a nobis
praetermissum esse uideatur partiliter uero locus fortunae ista
ratione colligitur quam insequi in omni disputatione debebis
tunc enim uera definitio et in apotelesmatibus proferetur
quotienscumque singula loca partili fuerint ratione collecta sic
uitam sic spem sic fratres sic parentes sic filios sic
ualitudines sic coniugem sic mortem sic sectas sic actus
sic amicos sic inimicos sic cetera omnia quaeque in substantia
humani generis requirentur ueris definitionibus explicabis
quae omnia tunc explicabimus cum ad interpretationem uenerimus
sfaerae barbaricae haec enim omnia diuinus ille abram et
prudentissimus achilles uerissimis conati sunt rationibus
inuenire

sed locus fortunae de quo loqui coepimus partiliter ista
ratione colligitur  si diurnam genituram tractans locum
fortunae coeperis quaerere hac eum inuestigato ratione a parte
solis inchoans computationem si collegeris omnium signorum
partes usque ad illud signum in quo est luna cum ipsis lunae
partibus in quantamcumque totae partes fecerint summam additis
horoscopi partibus inchoans ab horoscopo incipiens in dexteram
partem ab horoscopo signis ceteris diuide tricenas partes signis
singulis reddens et in quocumque signo totius numeri ultima pars
ceciderit ipse locus fortunae tibi signum substantiamque
demonstrat  in nocturna uero genitura a lunae parte
incipiens et per signa sequentia simili modo pergens usque ad
partem solis totas signorum colligis partes et additis horoscopi
partibus unam numeri facis summam quam a parte horoscopi
incipiens per omnia quae ab horoscopo sunt signa diuidis
singulis signis tribuens xxx sicut ante diximus partes et in
quocumque signo totius numeri ultima pars ceciderit ipsa pars
locum tibi fortunae monstrabit

 ex hoc loco qualitatem uitae et patrimonii substantiam et
felicitatis atque infelicitatis cursus ostendi datur amor etiam
et adfectus uirorum circa mulieres qualis sit ex hoc loco
discitur et nutrimentorum et desideriorum omnium effectus ex
istius loci substantia quaeritur hic locus uel huius loci
quadrata latera patriam facili ratione demonstrat appellatur
autem sicut abraham designat lunae locus  uides ergo
dominum totius signi qui est et dominum partis istius id est in
cuius stellae finibus ista pars sit et quo in loco sit uterque
dominus signi pariter et partis eius scilicet partis in qua
locus fortunae fuerit inuentus et in quibus geniturae locis sint
constituti an in principalibus id est in cardinibus aut in
secundis locis an in deiectis an in altitudinibus suis an in
domibus an in deiectionibus et an dominus ipsius signi et ex
eo loco in quo est signum ipsius id est locum fortunae
oportunis radiationibus respicit et si dominus partis ipsius id
est dominus finium in quibus locus fortunae fuerit inuentus
ipsam partem ex eo loco in quo est oportunis radiationibus
respicit et si sint ambo inuicem sibi cardinaliter iuncti 
et cum haec omnia diligenti ratione collegeris et sit nocturna
genitura rursus lunae partes adtende si diurna uero solis et
uide qui sit partium dominus in diurna scilicet solis in
nocturna uero lunae solis uero dominus et an etiam ipse locum
fortunae cardinali radiatione respicit si uero unus harum omnium
partium dominus fuerit inuentus et bene sit in genitura
positus et in his in quibus gaudet signis uel in quibus
exaltatur uel in quorum est dominus felicem genituram
decernit si uero hic est collocatus cum sole uel luna et
locum fortunae respexerit maior felicitas multiplicata
radiatione decernitur si uero his qui redditur luna et locus
fortunae platice sit in cardinibus constitutus etiam sic
felicitas multiplicata radiatione decernitur  si uero non
fuerit unus dominus signi ipsius in quo est fortunae locus et
partium nec partium solis nec lunae ille principatum optinet in
decernendo qui habebit maximam potestatem et si sit beniuolus
et in beniuolis signis fuerit inuentus uel in altitudine sua
uel in domo sua et in principalibus cardinibus geniturae
collocatus locum fortunae cardinaliter uiderit magnam et nobilem
genituram decernit  sed haec tum facit si partiliter in
cardinibus fuerit constitutus si enim generaliter fuerit
inuentus in his in quibus diximus locis mediam genituram
decernit ut nec ultra modum felix sit nec egestatis angustiis
deprimatur si uero ambo bene ceciderint dominus ipsius signi in
quo est locus fortunae et dominus partis illius in qua ultima
pars fuerit inuenta et in bonis signis constituti id est in
quibus gaudent uel in quibus exaltantur uel in domiciliis suis
et partiliter in cardinibus fuerint collocati tantas decernit
felicitates ut is qui sic natus fuerit imperatoribus omni
genere coniungatur sin uero in signis cardinum non partiliter
sed platice fuerint inuenti mediae felicitatis incrementa
decernunt  si uero dominus ipsius signi in quo est fortunae
locus inuentus sed et dominus partis ipsius id est finium
dominus et dominus partium earum in quibus in eadem genitura
luna fuerit inuenta bene fuerint collocati uel in quibus
exaltantur uei in domiciliis suis et principalia geniturae
possederint loca uel in his in quibus gaudent locis fuerint
collocati facient imperatores sed quorum imperium per totius
orbis spatia dirigatur et quorum tanta potestas sit ut ad deorum
numen accedant  si uero istarum stellarum quarum fecimus
mentionem nulla bene ceciderit is qui sic natus fuerit usque ad
ultimum uitae diem infelicitatis onere deprimetur quod cum
fuerit inspice partiliter mc set hoc signum quod in anafora
horoscopi sit et si nulla ex illis stellis quarum mentionem
fecimus bene fuerit collocata uide an in mc uel in anafora
horoscopi beniuola stella conditionis suae secuta potestatem
inueniatur nam si inuenta fuerit praecedentis mali processu
temporis infortunium corrigetur  si uero illis tribus quibus
ante diximus male positis mc et anafora horoscopi omnium
beniuolarum stellarum praesidio relinquatur infelix misera et
omni malorum erit ista genitura continuatione depressa sed et
fortunae duodecatemorium diligenter inquire ne te apotelesmatum
fallat intentio

 xuiii de loco daemonis  

 locum daemonis ista ratione colligimus quam ideo huic libro
indidimus quia solis eum locum esse abraham simili ratione
monstrauit et iniquum erat ut a loco lunae solis separaretur
locus qui locus hac ratione colligitur ut in diurna genitura
a parte solis usque ad partem lunae omnium signorum colligis
partes et totam hanc summam ab horoscopo incipiens per
sequentia signa distribuis et in quocumque signo ultima pars
ceciderit ipsa tibi pars daemonem monstrat in nocturna uero a
luna usque ad solem omnium signorum colligis partes et omnem
istam summam ab horoscopo incipiens simili ratione totis
diuides signis et in quocumque signo pars ultima ceciderit
ipsa tibi pars geniturae daemonem monstrat  hic locus
uocatur et animae substantia ex hoc loco actus omnisque augmenta
substantiae quaerimus inuenimus et ostendit qualis circa
uirum mulieris sit adfectus sed et hic locus et quadrata latera
ipsius loci patriam nobis manifesta ratione demonstrat uide ergo
locum hunc quae maliuolae stellae quae beniuolae respiciant et
sic apotelesmata pro singularum stellarum testimoniis explica

 xix de domino geniturae  

  geniturae dominum quem graeci oecodespoten uocant
qua debeas ratione colligere ipse enim totius geniturae
possidet summam et ab ipso stellae singulae decreti licentiam
sortiuntur qui si bene fuerit collocatus in his in quibus
gaudet signis uel in quibus exaltatur uel in domiciliis suis
et conditionis suae genitura fuerit nec maliuolarum nociua
radiatione pulsatus nec beniuolarum stellarum praesidio
destitutus omnia bona pro naturae suae qualitate decernit et
integrum annorum numerum si uero impeditus a maliuolis uel a
beniuolis desertus fuerit omnis eius efficacia debilitata
languescit

 quatenus inuenias explicabo omnibus ueterum sententiis
intimatis quidam hac uoluerunt geniturae dominum ratione
colligere dicentes hunc esse geniturae dominum qui in
principalibus geniturae locis positus in signis suis aut in
finibus suis fuisset inuentus alii uero a sole et luna geniturae
dominum requirebant eum dicentes esse geniturae dominum in
cuius stellae finibus sol et luna fuissent inuenti id est sol in
diurna luna in nocturna genitura et habet rationem alii eum
dixerunt esse dominum qui altitudinis lunae dominus fuisset
inuentus alii uero hunc esse dixerunt dominum cuiuscumque
signum post natum hominem luna relicto eo signo in quo est
secundo loco fuerit ingressa  sed et nos hanc rationem
sequimur haec enim est uerissima et ab omnibus comprobata sed
et tu haec omnia quae diximus diligenti ratione discute et
inuenies quod dominus geniturae sic positus potest inueniri quia
itaque hanc rationem sequitur intentio tua etiam exemplo
debemus instruere  si quis prima natalis hora lunam in ariete
habuerit quia post arietem habuerit qui ad taurum secundo
loco luna transitum facit uenus geniturae dominium possidebit
quia taurus signum est ueneris et sic in ceteris signis illud
tamen scire debemus quod neque sol neque luna in aliqua genitura
domini efficiantur totius enim domini dedignantur dominia
sortiri si itaque luna in geminis fuerit inuenta ea die qua
nascitur homo neque in cancro id est in domo sua neque in
leone id est in domo solis dominum geniturae demonstrat sed cum
haec signa transierit id est cancrum et leonem et ad signum
uirginis uenerit tunc ostendit geniturae dominum quia itaque
uirgo domus mercurii est iste geniturae dominus efficitur
habebunt communionem in dominatione sol et luna si in diurna
genitura fines tenuerit sol et in nocturna similiter luna

 saturnus si saturnus dominus geniturae fuerit inuentus
et sit oportune in genitura positus et ei dominium crescens luna
decreuerit faciet homines inflatos spiritu subleuatos
honoratos bonos graues boni consilii et quorum fides recto
semper iudicio comprobetur et qui negotia omnia recti iudicii
rationibus compleant sed circa uxores et filios erunt alieno
semper affectu erunt sane semoti et sibi uacantes modicum
sumentes cibum et multa potatione gaudentes corpore erunt
modici pallidi languidi frigido uentri et qui adsidue
reiectare consueuerint et quos semper malignus humor impugnet et
quos intrinsecus collectus dolor adsidua ratione discruciet
uita uero eorum erit malitiosa laboriosa sollicita et adsiduis
doloribus animi implicata circa aquam uel in aquoso loco
habentes uitae subsidium

 quodsi ipse geniturae dominus effectus aut in domo sua sit
aut in finibus suis aut in domo iouis uel in finibus suis aut in
domo solis et sit diurna genitura locum faciet in uita claros
et nobiles et omnem felicitatem pro locorum potestate decernit
si uero in martis finibus fuerit uel in domo martis uel in domo
lunae fuerit inuentus faciet tristes laboriosos sordidos
humiles ingloriosos et qui adsiduis lugubris tristitiae 
sordidentur

 sed haec fortiora erunt mala si fuerit nocturna genitura et
si luna minuta luminibus dominium ei decreuerit tunc enim caput
capillorum raritate denudat aut facit turpiter capillis
defluentibus caluos et quorum lumina repentinis solent
caecitatibus impediri uel quorum lumina aciem suam ex adsidua
suffusione deperdant facit etiam pleumonicos hydropicos
podagricos caducos spasticos praesertim si dominus effectus
geniturae et in ista signorum uel partium deiectione positus
deficientis lunae radios exceperit  quodsi eum beniuolae
stellae habentem dominium sic sicut diximus positum bona
radiatione conueniant istas ualitudines uel praesidium dei
alicuius uel sollers medicina curabit si uero sic sicut
diximus saturnum positum malignum sidus armauerit haec quae
diximus mala cum maximo incremento calamitatis augentur faciet
autem mortes ex longa et graui ualitudine quae aegritudo uitiosa
humorum inundatione perficitur moriuntur autem in locis aut
in humidis aut aquosis aut absconsis et incognitis si in
mercurii domo uel partibus fuerit faciet maleficos uenenarios
malos periuros inimicos fratrum pariter ac parentum

 iuppiter si iuppiter dominus geniturae fuerit faciet
homines magni animi magna appetentes et quibus fides semper
habeatur et qui ad magnos actus semper inflentur et qui plus
sibi dent quam patrimonii uel potentiae facultas exposcat
imperiosos et in omnibus actibus suis nobiles gloriosos
honestos amatores munditiarum laetos et qui omni ratione
delectari desiderent plurimum capientes cibum amantes amicos et
efficaces communes simplices et qui bene semper facere
consueuerint  corpus uero eorum media moderatione componitur
et erit ipsa corporis forma munda formosa candida erunt sane
pulchris oculis et capite spissis capillorum crinibus
adornantur fixo gradu uestigia ponentes uita uero eorum erit
gloriosa notabilis plena fide felicitatis omnia sane
quaecumque cupierint consequuntur sed et bonis semper
conuersationibus adornantur et eos magnorum uirorum testimonio
proteguntur uxores et filios tenere diligunt semper et quorum
filii dignitatis maxima consequantur augmenta ut et ad ipsos ex
filiorum honoribus magnum meritum dignitatis accedat ualitudines
circa iecur faciet ex uino uel ex crudelitate mors uero ab
hillae raritate et deiectione ani erit et animi et uenerio
coitus  sed iouem cum dominus geniturae fuerit isdem
debes quibus saturnum rationibus intueri sed et ceteras stellas
quod enim de uno dictum fuerit exemplum hoc te etiam in
reliquis debebit instruere nam si iuppiter dominus geniturae
fuerit effectus et primos geniturae tenuerit cardines in domo
sua uel in altitudine sua uel in finibus suis uel in domo
solis uel in altitudine solis et sit diurna genitura et
beniuolarum stellarum fuerit testimoniis adornatus et luna ad
eum feratur plena luminibus nec mars alium geniturae possidens
cardinem aut ipsi resistat aut lunae crescentis lumen impugnet
integra felicitatis ornamenta decernit  quodsi in his in
quibus humiliatur signis uel in finibus aliis fuerit uel in
deiectis et pigris geniturae locis et ipse et luna a maliuolis
malitiosa fuerint radiatione aut pulsatione pulsati deficiens
uiribus et omni priuatus licentia potestatis nihil magnum in
genitura decernit nec integrum annorum numerum nam si eum de
quadrato uel de diametro maliuolae stellae radiauerint pro
uiribus suis a decreto tempore annorum subtrahunt numerum

 mars si mars geniturae dominus fuerit effectus faciet
asperos inuictos et qui nullis rationibus subiugentur mobiles
contentiosos audaces periculosos uiolentos qui adsiduis
soleant rationibus decipi edaces qui multum cibum facillimis
rationibus digerant fortes aequales ignitos rubeis capillis
oculis sanguinolentis imperiosos et principalia semper sibi
uindicantes potestatis insignia artes ex igni semper agentes et
ferro ignitos sed mentis calore praeposteros neque circa
uxorem neque circa filios neque circa amicos bonos habentes
affectus audaces et qui res alienas inuida cupiditate
desiderent uitia uero ex igni faciet et ferro id est
praecisiones aut combustiones et ex altissimis locis frequenti
ratione praecipitat aut extremas partes corporis frangit mortem
uero faciet aut repentinam aut uiolentam  si lunam exceperit
plenam aut a latronibus occupatos occidit aut accusatos
publicis potestatibus tradit et delationibus oppressos publicis
facit animaduersionibus percuti sed et si malitia eius radiis
solis fuerit accensa incendia et publicae exustionis decernit
exitia sed haec fortius decernit si in diurna genitura dominus
effectus principales possederit cardines uel si in mc uel in
occasu fuerit inuentus et luna in alio cardine constituta plena
se radiis martis impegerit et si plena dominium decreuerit
marti  quodsi fuerit nocturna genitura et ipse in domo
saturni uel in domo iouis fuerit inuentus uel in finibus eorum
uel in domo sua uel in finibus suis et in quinto uel in xi ab
horoscopo loco constitutus uel in mc uel in horoscopo et
deficientem respexerit lunam uel deficiens luna dominium marti
decreuerit et iouis stella se cardinibus trigonica radiatione
coniungat faciet duces tribunos terribiles ac potentes et qui
regiones maximas et multas ciuitates optineant et quibus orbis
totius iudicia credantur  si uero in occasu id est in uii
ab horoscopo loco fuerit positus cum ista commixtione quam
diximus post haec omnia facit biothanatos interire semper enim
in occasu mars positus uiolentae mortis discrimen indicit sed
ipsa mors sicut frequenter diximus pro signorum qualitate
perficitur quae omnia genera in tertio libro speciali
significatione monstrauimus semper autem in iouis finibus
positus si iouis uel ueneris fuerit testimoniis mitigatus
malitiae suae ponit ardorem

 uenus si uenus domina geniturae fuerit effecta facit
homines delectabiles laetos uocabiles adsiduo lusu uacantes
amabiles gratos uenustos amatores libidinosos pios iustos
et apud quos integra et incorrupta amicitiae necessitudo
permaneat corpus uero eorum erit longum candidum habebunt
oculos gratos uenustatis splendore fulgentes spissis capillis
aut molliter flexis aut grata pulchritudinis uenustate
compositis aut crispis crinium facit bostrychis comatos
aequales multo potu gaudentes modicum sumentes cibum et qui
semper uenerios coitus crebro cupiditatis ardore desiderent et
qui omnes cibos facillime digerant sane in omni uita nobiles
mundi et quorum uita animus et institutum musicis semper
delectationibus inhaerescat  sed haec pro signorum ac
locorum qualitate cuncta decernit facit enim in deiectis locis
posita et geniturae dominium sortita organarios pictores sed
qui integras corporum similitudines pingant in principalibus
autem geniturae locis posita faciet claros et diadematibus aut
aureis coronarum infulis coronatos sacrarum disciplinarum
repertores et uiros mulierum et mulieres uirorum bonis
affectibus obligabit

 sed uespertina mulieribus opitulatur matutina uero uiris
hac ex causa biforme numen ueneris esse dixerunt faciet enim
fecundos et multa subole gaudentes et quibus a filiabus maxima
laetitia conferatur sed uitia facit circa naturalia et
necessaria mortes uero notas gloriosasque decernit sed et huius
sideris mixturas cum habuerit dominium sicut ceterarum
stellarum diligenti debemus inquisitione colligere conditionis
etiam potestatem

 nam si in nocturna genitura in quinto ab horoscopo loco
uel in undecimo uel in horoscopo uel in mc fuerit inuenta uel
in domo sua uel in altitudine sua uel in finibus suis et a
deficiente luna dominium acceperit et eam iuppiter bene positus
trigonica radiatione respiciat uel si luna ad eam sine
testimonio saturni feratur minuta luminibus aureas praetextas
et consularium fascium decernit insignia  si uero istam
coniunctionem mars trigonica radiatione respexerit cum istis
honoribus etiam insignem potestatis licentiam et proconsulare
largitur imperium praesertim si mars in domo sua uel in domo
iouis fuerit inuentus uel in finibus suis uel in finibus iouis
uel in altitudine sua et si uenus a solis radiis fuerit liberata
 quodsi sic uenere collocata mercurius aut in domo sua aut
in finibus suis aut in altitudine sua aut in domo ueneris aut in
finibus ueneris fuerit inuentus et sit in oportunis geniturae
locis positus faciet potestates sed quorum carmina
fulgido gratiae splendore nobilitat si uero fuerit diurna
genitura decernit quidem nihilo minus paria sed haec omnia
quantulacumque ratione debilitat si uero fuerit nocturna
genitura et saturnus in cardinibus geniturae positus uel
oportunis locis istam commixtionem maligna radiatione pulsauerit
deficientisque lunae radios aspexerit totum quicquid ante
promisimus impeditur  si uero uenus dominium nacta in
deiectis uel in pigris locis fuerit inuenta in saturni loco uel
domo uel in finibus etiam saturni et luna in cardinibus
geniturae posita per noctem ad saturnum minuta per diem uero
ad martem feratur plena luminibus faciet impuros impudicos
libidinosos et qui adsiduis calamitatum casibus implicantur et
qui ex istis amorum cupiditatibus publica pulsentur infamia uel
qui propter illicitas cupiditates uel adulterii crimen publici
discriminis periculis implicentur et fiant propter hoc famosa
morte biothanati praesertim si sic his positis mars in occasu
geniturae positus uenerem minaci radiatione respiciat

 mercurius si mercurius geniturae dominus fuerit faciet
cordatos ingeniosos cuncta discentes modestos omnium artium
discere secreta cupientes et si in domo quidem sua fuerit
inuentus cum geniturae fuerit dominia sortitus uel in finibus
suis uel in altitudine sua uel in domo ueneris et se sub
trigonica radiatione formauerit faciet poetas oratores
affluentia grati sermonis ornatos  in lunae uero domo si
fuerit inuentus faciet facundos sed quorum sermo sine gratia
proferatur si uero in saturni domo uel in finibus eius fuerit
inuentus et iuppiter eum et uenus bona radiatione respiciant et
aut ipse sit in geniturae cardinibus aut iuppiter aliquem
geniturae possederit cardinem uel in tertio ab horoscopo loco
fuerit faciet quibusdam religionibus deditos et secretarum ac
magicarum artium scientes mathematicos astrologos haruspices
et qui omnium religionum et caeli ipsius secreta quaerentes et
quibus legationum credantur officia amantes fratres et qui
cupiant adfines suos fido necessitudinis auxilio protegere et qui
iura amicitiae artissimis uinculis astringant iustos
religiosos et ab omni profusionis labe sepositos et qui firmi
consilii ratione cuncta perficiant  si uero mars se ei
qualibet applicauerit ratione uel si eum de quadrato respexerit
et sit mercurius in tertio geniturae loco in humanis uel
uocalibus signis iouis testimoniis adornatus ioue in horoscopo
uel in mc partiliter constituto faciet aduocatos oratores
quorum ingenium inuicta fulgeat licentia potestatis et omnia eum
facit propriis uiribus optinere  si uero saturnus istam
commixtionem in oportunis geniturae locis positus in nocturna
genitura respexerit faciet insidias pericula accusationes
discrimina et popularis inuidiae crimen adnectit quodsi sic
saturno respiciente mars in occasu fuerit inuentus et plenum
crescentis lunae lumen exceperit ob maleficia uel ob illicita
sacra uel ob adulteratas pecunias publice accusatos faciet
gladio interire

 corpus uero faciet mercurius cum dominus geniturae fuerit
medium semper et gracile et quorum faciem tenuis pallor liuidet
oculos uero ornat pulchritudinis honestate erunt sane modicum
cibum potumque sumentes et quibus omnibus substantia litterarum
merito conferatur et qui propter litteras uel propter docti
sermonis ornatum adsiduis soleant legationibus fungi et quos
secretarum ac religiosarum litterarum arcana delectent

 faciet etiam magistros aut grammaticae artis aut oratoriae
aut philosopharum litterarum interpretes ac magistros et qui
omnia negotiationis officia facili ratione pertractent
accipientes pariter ac dantes exhibentes fidele commercium
erunt sane in omni negotiatione solliciti utiles et qui
substantiae facultates suis uiribus colligant patres familiae ab
omni luxuriarum sepositi uoluptate iusti sibi uacantes et a
conuersationis publicae strepitus separati et qui omnes
religiones ac deos cum quadam trepidatione suspiciant  si
uero uitiorum ac ualitudinis possederit locum et maliuolarum
stellarum fuerit minaci radiatione constrictus ab humoribus
uitia decernit et si luna male fuerit collocata aut spasticos
aut lunaticos aut caducos facit et mors illis aut ex aquis aut
ex humoribus semper infertur

 scire itaque nos oportet sicut superius comprehendimus
quia sol et luna numquam accipiunt geniturae dominatum sed cum
dominis geniturae domini finibus constituti uel positi uel
opportuna cum ipsis radiatione coniuncti uel in geniturae domini
finibus constituti uel in domibus eorum collocati et locum
ipsius prosperis radiationibus intuentes plurimum ex naturam
suam communicatum decernunt et licet sit alius geniturae
dominus plurimum illi a sole et luna ex opportuna societatis
radiatione confertur quid itaque sol cum geniturae domino
aequata societatis potestate decernant breuiter explicabo nam
quantum decernant singuli temporum spatium in libro
institutionis specialiter diximus

 sol cum domino geniturae si sol cum domino geniturae
hac qua diximus fuerit radiatione coniunctus cum ceteris quae
dominus geniturae dederit haec etiam a sole pro naturae suae
potestatibus conferuntur facit itaque homines plenos fidei sed
inflatos superbiae spiritu subleuatos sapientes et omnia
spiritu aequa putantes moderatione compositos humanos
religiosos et qui patres suos integro semper amore colant facit
etiam corpore longos decoros sed quorum caput flauo capillorum
crine lucescat facit etiam agrorum cultores patrimonia propria
uirtute quaerentes efficaces cordatos et qui semper aquosa
regionum delectatione laetentur  facit etiam tales qui omnes
actus cum maxima honestate perficiant sed hi ab uxore et a
filiorum erunt affectibus separati uitia uero et ualitudines
circa oculos decernit et ceteras partes corporis frequenti
faciet igni comburi mortis uero exitus in peregrinis locis
uiolentos publicosque decernit auget sol tempus uitae si bene
collocatus domini geniturae fines teneat et si eum maliuolarum
stellarum non impediuerit radius

 luna cum domino geniturae si luna cum domino geniturae
hac qua diximus radiatione fuerit coniuncta cum ceteris quae
dominus geniturae dederit haec etiam a luna pro naturae suae
potestatibus conferuntur facit itaque homines stabiles
honoratos ordinatos honestos magnos corpore sed corpus pro
signi qualitate decernit corporatos sed quos honesta corporis
pulchritudo condecoret multum sumentes cibum paruo potu
gaudentes sed et uita eorum inaequali semper rationem mutatur
ut patrimonium eorum et augeatur adsidue et adsidua rursus
iactura minuatur facit etiam eos in aquosis locis adsidue
commorari  sed circa uxores et filios et matres pronos eorum
facit semper affectus et a paternis adfectibus faciet separari
quodsi lunam maliuola stella radiauerit uitia circa oculos
semper efficiet aut enim oculos uulnere dedecorat aut aciem
luminum obscura nube suffusionis impugnat corpus uero eorum
candidarum facit macularum uarietate signatum aut leprae
maligna uulnera semper infligit aut corpus adsidua contractione
deformat aut hos eosdem tremuli corporis imbecillitate
debilitat aut ex malignis humoribus concreta peste malum exitum
mortis indicit sed haec beniuolarum stellarum testimonium
subleuat

 cum ergo ex lunae cursu dominus geniturae fuerit inuentus
non debemus ipsum solum singulari ratione respicere sed ex
omnibus stellarum illum temperationibus figurare cum enim alter
cum altero fuerit uel cum testimonium suum praebuerit pro natura
sua cuncta aut auget aut minuit et geniturae dominus alienis
instructus radiationibus et ex singulis stellis quaecumque illi
testimonium perhibuerint et ex loco ac signi potestate decreti
licentiam mutuatus efficaciam suam ex aliena radiatione
componit  si ergo malignus fuerit beniuolarum stellarum
prosperis radiationibus mitigatur et tota malitiae mutatur
improbitas et licet sit ad nocendum paratus ex bonarum
stellarum testimonio gratia quodammodo inficitur praesertim si
sit omnium beniuolarum stellarum radiatione conuentus sed et
signum et locus maliuolam mitigat stellam  si ergo plures
fuerint in quibus est salutare praesidium imaginem etiam ipse
salutaris accipit uoluntatis et melius decernendi uotum sumit si
bonarum stellarum societate nocendi mutauerit uoluntatem tunc
infortunia et graues casus prosperis rursus actibus corriguntur
tunc accusati et in grauibus discriminibus constituti aut
sententiis iudicum aut indulgentiis principalibus liberantur
tunc aegritudines deus sanat et omnia mala in ipsis infortuniorum
conatibus comprimuntur  si uero maliuola stella dominandi
licentiam sola perceperit contra hominem acerba continuatione
grassatur et licentiae suae uires cum magnae necessitatis exercet
imperio sic beniuolae rursus stellae si non fuerint
maliuolarum stellarum minacibus radiis impeditae omnia
felicitatis et omnium dignitatum ornamenta decernunt si uero
maliuolarum stellarum inimicus impugnauerit radius nihil possunt
ex promissa felicitate decernere  sic semper commixtiones
et radiationes omni diligentia debemus inspicere aliter enim non
poterit totius fati explicari substantia nisi haec omnia
fuerint diligenti inquisitione collecta illud etiam diligenti
debemus ratione colligere et cum maliuolarum dominium fuerit
geniturae consecuta an in opportunis geniturae sit locis
posita an uero in pigris atque deiectis et an in domo sua uel in
altitudinibus suis sit constituta ex his enim omnibus cum
fuerint omnia diligenti comparatione composita cum natura
stellarum signorumque et cum ex locorum uel cardinum
potestatibus cuncta collegeris ex conditionum etiam licentia
diurnarum et nocturnarum omnem hunc locum uerissimis ac
certissimis poteris explicare sententiis qui locus totam
geniturae continet summam uitae finem et omnem decreti
substantiam monstrans

 xx  

 cum ergo genituram tractare coeperis et totum stellarum
cursum diligenti ratione perspexeris et locorum et cardinum
uideris potestatem et omnia partili ratione collegeris in ipsis
principiis apotelesmatum positus nihil aliud principe in loco
nisi tempus uitae debes diligenti ratione colligere et geniturae
domini potestatem frequenter enim cum bene ordinatis quibusdam
stellis geniturae dominus angusta uiuendi spatia decernit ex
parte totum quicquid bene positae stellae decreuerant immaturo
mortis mutatur aduentu  tempus ergo uitae a sole et luna et
ab horoscopi parte et quod est potissimum et a domino
geniturae debes diligenti ratione discutere quae omnia licet in
hoc opere sparsim dicta sint specialiter tamen in singulari
libro quem de domino geniturae et chronocratore ad murinum
nostrum scripsimus et comprehensa sunt et explicata laborandum
itaque est et omni sollicitudinis intentione quaerendus geniturae
dominus ut per hoc inuento uitae spatio et a chronocratore
singulis stellis diuiso omnia possimus quae decreta fuerint
explicare

 sane extra ceteros climacteras etiam septimi anni et noni per
omne uitae tempus multiplicata ratione currentes naturali quadam
et latenti ratione uariis hominem periculorum discriminibus
semper afficiunt unde lxiii annus quia utriusque numeri summam
pariter excipit androclas appellatus est nouies enim
septeni anni lxiii efficiuntur et qui rursus septies noueni
simili modo lxiii anni efficiuntur quia itaque utriusque numeri
cursus in hoc anno aequata ratione concurrit grandis semper
periculi discrimen imponit si enim septeni et noueni anni qui
ebdomadici a graecis et enneadici appellantur grauia
pericula hominibus semper indicunt quid faciet lxiii annus qui
utriusque numeri multiplicatam et inuicem sibi obligatam
perficit summam hac ex causa ab aegyptiis androclas dictus
est quod omnem uiri substantiam frangat ac debilitet  inter
cetera ergo pericula quae a maliuolis stellis pro signorum
anaforis et pro minacibus radiationibus decernuntur haec etiam
pericula diligenti debemus ratione colligere et in illis itaque
periculis et in his quae ex septena uel nouena annorum ratione
colligimus inspicere debemus ipso tempore quod periculi
discrimen immineat et lunam et temporum et geniturae dominum
beniuolae stellae aequa radiatione respiciant  si enim in
opportunis geniturae locis iuppiter et uenus fuerint inuenti in
horoscopo ac lunam partili radiatione respexerint temporum etiam
et dominum geniturae uiderint minaces periculorum impetus
salutari beniuolarum stellarum praesidio subleuantur et homines
ex imminentibus periculis liberantur  periculorum autem non
una substantia est aut enim ex accusationibus aut ex
delationibus aut ex insidiis aut ex nauigationibus aut ex
itineribus aut ex damnis et amissione patrimonii aut ex
aegritudinibus aut ex ueneribus aut ex delibitate corporis aut
ex bestiis aut ex ruinis aut ex luto et praecipitiis omne
periculorum discrimen adfertur  cum itaque uideris quale sit
discrimen in loco respice sicut ante diximus qualiter horam
uel lunam uel ex quo loco beniuolae stellae respiciant et
quatenus geniturae dominum et temporum dominum ut cum securus
fueris de uitae substantia tunc uideas quibus rationibus
imminentis uel instantis periculi possint uitari discrimina 
intueri etiam debes illam stellam quae periculum concitauit id
est quae est temporum domina et uidere quo loco et quo signo et
in quibus partibus sit constituta geniturae tunc cum periculum
decernit et quatenus eam beniuolae stellae respiciant si enim
quae periculum facit stella in bonis locis fuerit inuenta uel in
his in quibus gaudet signis et finibus et a beniuolis
respiciatur et in genitura bene sit collocata discrimen
imminentis periculi mitigatur si uero aliter fuerit et nocendi
licentiam permissa sibi potestate perceperit facit hominem
inexplicabilium miseriarum laqueis implicari ut mors imminens
uel periculum nulla possit ratione uitari

 xxi de actibus  

 nunc scire debemus quis in singulis hominibus uel quos
decernat actus et tunc debemus diligenti ratione colligere et
quo loco sit positus sunt autem qui actus decernunt hominibus
mars uenus et mercurius ille itaque decernit actus ex his
tribus qui aut in mc fuerit aut in dextro mc trigono fuerit aut
qui in sinistro aut qui in aliis cardinibus fuerit inuentus

 mars si uero mars actus decreuerit et bene fuerit
collocatus et beniuolis stellis opportuna fuerit radiatione
coniunctus et sit nocturna genitura dat arma ducatus ac
gloriam licentiam gladii et maximarum potestatum decernit
insignia prout se decreti totius potestas extulerit aut certe
claras artes et nobiles ex igni et ex ferro facit et quae ad
omnium scientiam famoso nobilitatis indicio perferantur in
pigris autem et deiectis locis constitutus et in his signis in
quibus non gaudet honestas quasdam artes sed cum ignobilitate
decernit  quodsi si marte posito radios suos beniuolae
commodauerint stellae ex actu uel ex opere quodcumque fuerit
decretum et gloriam quamdam consequetur et substantiae
facultates si uero desertus mars a beniuolis fuerit habens ipse
decernendi actus potestatem et eum maliuolae stellae respexerint
faciet subiectos laboriosos et qui plus impendant quam illis
ex suis partibus conferatur

 uenus si uero uenus actus decreuerit et sit diurna
genitura uel in domo sua uel in finibus suis et sit in horoscopo
partiliter constituta aut in mc aut in xi ab horoscopo loco
aut in u  in his enim constituta locis ipsa decernit  et si
sit nocturna genitura dabit magnos actus et magnae gloriae
decernit insignia praesertim si eam sic positam iuppiter
trigonica radiatione respexerit aut si luna ad eam feratur minuta
luminibus in tanta enim constituit licentia potestatis ut iste
qui sic habuerit uenerem regibus uel imperatoribus conferatur
 tunc coronas aureas tunc praetextas decernit aureasque
palmatas et consularium uel proconsularium fascium nobilitat
potestate faciet pro climate et mensura geniturae gymnasiarchas
asiarchas prouinciarum sacerdotes claros semper et nobiles et
quorum honoris insignia per totius orbis spatia perferantur
gratos amabiles uenustos iustos et quibus cupiant omnes
quacumque ratione prodesse sed iis a feminis uel ab uxoribus
tota felicitatis insignia conferuntur  si uero non fuerit in
his locis nec in his signis nec in his finibus et in alienis
signis uel in alienis finibus fuerit inuenta dabit artes
honestas semper et mundas facit enim aurifices inauratores
bratiarios argentarios musicos organarios pictores si uero
in deiectis locis et in pigris fuerit inuenta faciet hospites
popinarios tabernarios myropolas et qui coronas ex florum
uarietate compositas festis ac sacris diebus distrahere
consuerint et quaecumque ad laetitiam uel ad delectationem sunt
necessaria  sed generaliter si cum eo qui actus decernit
beniuola fuerit stella uel eum trigonica radiatione respexerit
ipsi actui gloriam famam nobilitatemque decernit et maxima
facultatum incrementa largitur et quanto plures beniuolae
stellae radios suos decernenti actum societatesque contulerint
in tantum immensa felicitatis conferuntur augmenta et ex ipso
actu magnae gloriae nomen accipit praesertim si recto cursu
pergentes beniuolae stellae quae testimonium perhibent in
matutino ortu fuerint inuentae  quodsi sine testimonio
beniuolarum stellarum eum qui actum decernit maliuolae stellae
solae respexerint uitae humilitatem et subiectos actus et
laboriosos decernunt et reddunt tales qui in ipsis actibus
adsiduis pulsentur infamiis quodsi maliuolae et beniuolae
stellae decernenti actum aequabili ratione consentiant omnes
omnia pro sua faciunt natura decernendi fortiores uero erunt qui
se maiori radiatione coniunxerint

 mercurius si mercurius actum decreuerit et fuerit in
principalibus locis constitutus sicut de uenere et de marte ante
diximus et sit in sua altitudine uel in finibus suis aut in
domo sua omnia pro sua natura decernit facit enim aut reges
aut iudicibus praepositos aut eis rationes regias credi aut
magistros imperatorum aut his similes actus omni ratione
decernit secundum signorum naturam et eorum potestatem qui ei
testimonium commodarint facit etiam oratores archiatros
mathematicos astrologos haruspices sed haec pro signorum
potestate decernit  in solidis enim constitutus iudicia
maxima decernit rationesque si uero in tropicis signis fuerit
inuentus ex mutationibus aut ex interpretationibus decernit
officia in aequinoctialibus signis positus ponderibus publicis
praeponit in duplicibus uero signis inuentus cordatos
ingeniosos inuentores astrologos et omnia quaecumque his
artibus ac disciplinis similia uidentur hac ratione decernit
 generaliter itaque illud scire debemus quod quotienscumque
mercurius actum decreuerit si beniuolarum stellarum fuerit
testimoniis adornatus gloriam honorumque processus et maximae
auctoritatis decernit insignia contra uero maliuolae stellae
deiectionem humilitates miserias infamiasque decernunt sed in
ipsis decretis ex natura stellarum non modica differentia est
 mars enim testimonium perhibens faciet auctores audaces
periculosos cito mobiles et qui omni ratione fallantur et qui
numquam alicuius potestatis licentia subiugentur saturnus uero
mansuetos altos tacitos inflatosque perficiet et qui omnia cum
dissimulatione  hoc et in ceteris duabus stellis intueri
debebis quae omnia cum a te diligenti fuerint ratione
collecta uerissime decreti totam poteris explicare substantiam
et sic a te mores hominum figurantur ut ad modum picturae omnia
ex responsis tuis corporum liniamenta cernantur et latens morum
inueniatur effectus

 xxii de uacantibus locis et plenis  

 explicaturo mihi nunc doctrinae istius ueneranda secreta quae
diuini ueteres cum maxima trepidatione dixerunt et quae inuoluta
obscuritatis ambagibus reliquerunt ob hoc ne publicata diuina
scientia ad profanorum hominum notitiam perueniret intento 
animo et quieto nec aliis rationibus occupato ut quicquid
dixero in hoc tractatu facillimis rationibus intimetur

 singula signa in libro institutionis ternos habere decanos
diximus sunt autem decani ipsi magni numinis ac potestatis et
per ipsos omnia prospera et omnia infortunia decernuntur sic et
nechepso iustissimus aegypti imperator et astrologus ualde
bonus et per ipsos decanos omnia uitia ualitudinesque
collegit ostendens quam ualitudinem qui decanus efficeret et
quia natura alia natura uincitur et quia deum frequenter alius
deus uincit ex contrariis naturis et ex contrariis potestatibus
omnium aegritudinem medelas diuinae rationis magisteriis inuenit

 xxxui itaque decani omnem zodiacum possident circulum et per
xii signorum numerum iste deorum numerus id est decanorum
diuiditur sed cum sint in singulis signis terni decani non in
omnibus xxx partibus potestatis eorum numen extenditur sed
per singula signa terni decani quasdam partes possident quasdam
relinquunt plenae sunt itaque partes in quibus decani fuerint
inuenti uacuae uero ad quas partes numquam decanorum numen
accedat  quicumque itaque in genitura sua solem et lunam et
quinque planetas in plenis habuerit partibus erit deus
maiestatis maximae praesidio subleuatus sed numquam poterit
fieri in genitura hominis ut hora sol et luna et quinque planetae
in plenis constituantur partibus qui enim unam stellam in
plenis habuerint partibus erunt mediocres qui uero duas ad
omnia genera felicitatis accedunt qui tres ultra modum
felicitatis multiplicata ornamenta percipiunt qui quattuor ad
potentiam regiae felicitatis accedunt ultra hunc numerum in
nullis genituris plenas stellae possident partes nam qui nec
horam nec aliquam stellam in plenis habuerint partibus erunt
miseri destituti semper et pauperes ad omne infelicitatis
discrimen miseriarum continuationibus applicati  sane in
omnibus locis et in omnibus stellis istam rationem debes
diligenter inspicere si enim horoscopus in plenis partibus
fuerit erunt substantia uitae uirtute animi qualitate
corporis et auctoritatis potestate praeualidi qui uero in uacuis
partibus horoscopum habuerint erunt minori corpore deiecti
animo inualidis uiribus semper potentioribus seruientes et in
omnibus aequalibus subiacentes et qui in omnibus negotiis
auctoritatem libertatis amittant  simili ratione etiam mc
pars si in uacuis partibus fuerit inuenta uacuam decreti sui
efficaciam praestat si uero in plenis partibus omnia integra et
incorrupta praestat quae locus ipse praestare consueuit simili
modo fortunae locus simili etiam geniturae dominus simili modo
etiam ille quem actus praestare signauimus omnes enim hi licet
sint in opportunis locis positi si non in plenis partibus
fuerint perdunt licentiae potestatem si uero plenas possederint
partes omnia quae eos decreturos esse promisimus incorrupta
potestate decernunt  explicabo itaque panes plenas ac uacuas
ut disciplinae istius secreta nullus inuidiae liuor immaculet
decanorum etiam nomina proferam ut totum tibi quod promisimus
intimetur ab ariete faciens exordium illae enim sunt partes
plenae in quibus decanorum nomina inueneris uacuae uero quas
nudas decani reliquerunt

 i aries in hoc signo id est in ariete quae sint
partes plenae quae uacuae speciali significatione monstrabimus
itaque in ariete plenae partes xii uacuae partes xuiii

i locus partes iii uacuus

ii locus partes u senator

iii locus partes ix uacuus

iu locus partes iu senacher

u locus partes u uacuus

ui locus partes iu sentacher

 ii tauri in tauri signo quae sint partes plenae quae
uacuae hoc demonstratur exemplo sunt autem in tauro plenae
partes xx uacuae partes x

i locus partes iii uacuus

ii locus partes uii suo

iii locus partes ii uacuus

iu locus partes uiii aryo

u locus partes u uacuus

ui locus partes u romanae

 iii geminorum in geminorum signo quae sint partes
plenae quae uacuae hoc demonstratur exemplo sunt autem in
geminis plenae partes xuiii uacuae xii

i locus partes uii thesogar

ii locus partes ii uacuus

iii locus partes u uer

iu locus partes iii uacuus

u locus partes ui tepis

ui locus partes uii uacuus

 iiii cancri in cancri signo quae sint partes plenae
quae uacuae hoc monstratur exemplo sunt autem plenae partes
xix uacuae partes xi

i locus partes uii uacuus

ii locus partes uii sothis

iii locus partes ii uacuus

iu locus partes iu sith

u locus partes ii uacuus

ui locus partes ix thiumis

uii locus partes i uacuus

 u leonis in leonis signo quae sint partes plenae
quae uacuae hoc demostramus exemplo sunt autem plenae partes
xxi uacuae uiiii

i locus partes uii craumonis

ii locus partes iu uacuus

iii locus partes iii sic

iu locus partes ui uacuus

u locus partes x futile

 ui uirginis in uirginis signo quae sint partes
plenae quae uacuae hoc demonstramus exemplo sunt autem plenae
partes xiu uacuae partes xui

i locus partes u uacuus

ii locus partes iu thumis

iii locus partes ii uacuus

iu locus partes ui tophicus

u locus partes ui uacuus

ui locus partes iu afut

uii locus partes iii uacuus

 uii librae in librae signo quae sint partes plenae
quae uacuae hoc demonstratur exemplo sunt autem partes plenae
xix uacuae xii

i locus partes u seuichut

ii locus partes u uacuus

iii locus partes uiii sepisent

iu locus partes iii uacuus

u locus partes ui senta

ui locus partes iii uacuus

 uiii scorpionis in scorpionis signo quae sint partes
plenae quae uacuae hoc demonstramus exemplo sunt autem partes
plenae xui uacuae partes xiu

i locus partes iii uacuus

ii locus partes u sentacer

iii locus partes ui uacuus

iu locus partes ui tepisen

u locus partes ii uacuus

ui locus partes u sentineu

uii locus partes iii uacuus

 ix sagittarii in sagittarii signo quae sint partes
plenae quae uacuae hoc demonstratur exemplo sunt autem plenae
partes xxiii uacuae uii

i locus partes ix eregbuo

ii locus partes iii uacuus

iii locus partes uii sagon

iu locus partes iu uacuus

u locus partes uii chenene

 x capricorni in capricorni signo quae sint partes
plenae quae uacuae hoc demonstratur exemplo sunt autem plenae
partes xiii uacuae xuii

i locus partes uii uacuus

ii locus partes iii themeso

iii locus partes u uacuus

iu locus partes iu epiemu

u locus partes u uacuus

ui locus partes ui omot

 xi aquarii in aquarii signo quae sint partes plenae
quae uacuae hoc demonstratur exemplo sunt autem plenae partes
xuiiii uacuae xi

i locus partes iu uacuus

ii locus partes u oro

iii locus partes iu uacuus

iu locus partes ui cratero

u locus partes iii uacuus

ui locus partes uiii tepis

 xii piscium in piscium signo quae sint partes plenae
quae uacuae hoc demonstratur exemplo sunt autem plenae partes
xiii uacuae xuii

i locus partes ui uacuus

ii locus partes ui atha

iii locus partes iii uacuus

iu locus partes u tepibui

u locus partes ui uacuus

ui locus partes ii uiu

uii locus partes ii uacuus

 istam rationem ueteres inuolutam uariis obscuritatibus
reliquerunt ne ad omnium notitiam uerissima haec et immutabilis
ratio perueniret sed et magnus ille petosiris hanc partem
leuiter attigit non quod eam nesciret ad omnia enim secreta
diuinitatis accessit sed cum docere nollet ne immortalem
operis sui relinqueret disciplinam itaque cum stellarum omnium
et horoscopi et locorum omnium uim diligenti ratione
collegeris nouissime respicies partium numerum in singulis
stellis et in singulis locis quaere quae in plenis partibus
quae in uacuis resideant tunc enim secundum haec quae ante
diximus totius decreti poteris explicare substantiam

 xxiii  

 nunc masculinas et femininas proferam partes scire debemus
quod in omnibus signis et masculini generis et feminini et quae
masculinae et quae femininae sint partes ex his enim partibus
inuenitur cuius genitura sit masculina cuius feminina

sunt itaque masculinae partes cxcuii femininae uero clxiii quae
autem masculinae sint in singulis signis quae uero femininae
specialiter explicabo  arietis a prima usque ad uii
masculinae sunt partes ab uiii usque ad xii femininae rursus
a xiii usque ad xui masculinae a xuii usque ad xxii
femininae a xxiii usque ad xxx masculinae  tauri a prima
usque ad uii masculinae sunt partes ab uiii usque ad xuii
femininae a xuiii usque ad xxx masculinae  geminorum a
prima parte usque ad xuii masculinae a xuiii usque ad xxiii
femininae a xxiu usque ad xxx masculinae  cancri a prima
parte usque ad ii masculinae sunt partes a iii usque ad uii
femininae ab uiii usque ad x masculinae ab xi usque ad xii
femininae a xiii usque ad xuiii masculinae a xix usque ad
xx femininae a xxi usque ad xxuii masculinae a xxuiii usque
ad xxx femininae  leonis a prima parte usque ad u
masculinae sunt a ui usque ad uii femininae ab uiii usque ad
xu masculinae a xui usque ad xxui femininae a xxuii usque
ad xxx masculinae  uirginis a prima usque ad uii femininae
sunt partes ab uiii usque ad xii masculinae a xiii usque ad
xx femininae a xxi usque ad xxx masculinae  librae
partes a prima usque ad u masculinae sunt partes a ui usque
ad x femininae ab xi usque ad xxi masculinae a xxii usque
ad xxuiii femininae a xxix usque ad xxx masculinae 
scorpionis a prima usque ad iu masculinae sunt partes a u
usque ad x femininae ab xi rursus usque ad xui masculinae a
xuii usque ad xix femininae a xx usque ad xxuii masculinae
a xxuiii usque ad xxx femininae  sagittarii a prima usque
ad ii masculinae sunt partes a iii usque ad u femininae a
ui usque ad xii masculinae a xiii usque ad xxiu femininae a
xxu usque ad xxuii masculinae a xxuiii usque ad xxx
femininae  capricorni a prima parte usque ad uiii
masculinae sunt partes a ix usque ad xii femininae a xiii
usque ad xix masculinae a xx rursus usque ad xxx femininae
 aquarii a prima usque ad ix masculinae sunt partes a x
rursus usque ad xii femininae a xiii usque ad xix masculinae
a xx rursus usque ad xxx femininae  piscium a prima parte
usque ad x masculinae sunt partes ab xi usque ad xx
femininae a xxi usque ad xxiii masculinae a xxiu usque ad
xxx femininae

 explicatis his omnibus et diligenti ratione monstratis ad
terminum istius libri properat oratio sed quia in principio
huius libri multa de lunae cursibus diximus etiam posteriores
partes eius simili fine claudantur ut libro huic numen
potentissimum lunae et initium dedisse uideatur et finem quid
itaque in cardinibus cum ceteris stellis luna constituta
decernat generaliter uerissimis ac manifestissimis explicabo
sententiis ut in quinto libro cetera sine inuidia matheseos
secreta pandamus

 xxiu quid significet luna cum singulis planetis in cardinibus
collocata  

 luna cum sole si partiliter in horoscopo fuerit in his in
quibus gaudet uel in quibus exaltatur signis uel in domicilio
suo solis iam radiis liberata parentes facit claro splendore
facultatis ornatos hoc idem in mc parte cum sole similiter
posita significat in occasu uero id est in septimo ab horoscopo
loco et in imc si cum sole fuerit partiliter collocata aut
seruos aut miseros aut degeneres aut proscriptos aut mendicos
parentes facit sed haec pro signorum uel partium qualitate
decernit  si uero mars sic lunam positam minaci radiatione
respexerit et utrique id est soli et lunae partili radiatione
fuerit contrarius corpus graui uitio debilitat et indicit
frequenter oculis caecitates si uero in isdem partibus sol et
luna pariter et mars fuerint et parentes et ipsos misera
deiectionis humilitate prosternit et mortis uiolenta decernit
exitia

 si luna cum saturno in horoscopo fuerit partiliter inuenta
faciet primos nasci aut primos nutriri sed matribus miserum
pondus uiduitatis imponit aut facit eas in templorum
conuersationibus detineri et ex necessariis aut ex muliebribus
locis graue ualitudinis discrimen indicit hoc idem et in mc
decernit si cum saturno in hoc loco partiliter fuerit inuenta
 in occasu uero id est in septimo ab horoscopo loco et in
imc matrem facit squalore seruitutis oppressam ipsos uero qui
nati fuerint aut captiuos facit aut a parentibus separatos sed
haec pro signorum aut partium qualitate decernit

 si luna cum ioue fuerit partiliter in horoscopo constituta
matrem facit splendido genere nobilitatis ornatam ipsos uero
religiosos et quolibet genere futurorum praescios erunt sane
clari nobiles et potentes hoc idem et in mc parte cum ioue
constituta decernit  in occasu uero id est in septimo ab
horoscopo loco cum ioue partiliter constituta et in imc
paternas dissipabit facultates sed postea aut amicorum praesidio
aut ex adfinium hereditatibus maximas consequentur substantiae
facultates sed in omnibus genituris partium ac locorum
potestatem debes sicut diximus frequenter inspicere

 si luna cum marte in horoscopo partiliter fuerit inuenta
peregrinam matrem aut debilem monstrat sed ipsorum aut oculi
debilitantur aut stomachus si uero fuerit diurna genitura toto
corpore debilitabit et debiles reddit aut partem amputat
corporis hoc idem et in mc parte in occasu uero id est in
uii ab horoscopo loco uel si in imc cum marte fuerit inuenta
relinquentes patriam in peregrinis regionibus commorantur  si
uero mercurius cum ipsis fuerit inuentus faciet latrones
piratas homicidas spoliatores templorum sacrilegos et qui
falsi crimen semper incurrant et qui propter haec omnia crimina
publica animaduersione plectantur sed omnia sicut frequenter
diximus pro signorum qualitate cernuntur  sed et si saturnus
eos aliqua radiatione respexerit publicis custodiis publico
carcere et publicis catenarum nexibus obligantur ut deturpet eos
intonsa crinium semper inluuies et eos in tali necessitate
constituit ut ab inimicis alimenta deposcant alii in custodia et
in uinculis perseuerantes uitae terminum complent si uero
iuppiter hos omnes ex aliqua parte respexerit in templis eos
facit seruilibus officiis deputari

 si luna cum uenere in horoscopo uel in mc partiliter fuerit
inuenta faciet notos nobiles et quibus maxima potestatis
conferantur insignia in occasu uero id est in uii ab horoscopo
loco et in imc humile genus matris ostenditur sed quibus
numquam aliquid desit ad totum uitae subsidium sed hi in prima
aetate uaria semper pulsantur infamia in omnibus sane signis ac
locis si luna cum uenere fuerit inuenta duarum sororum maritos
facit aut duorum fratrum uxores aut adfines ad matrimonii
uinculum sociat

 si luna cum mercurio in horoscopo uel in mc partiliter
fuerit inuenta litterarum gratia claros faciet ac nobiles et
aptos ad omne negotiationis officium si uero in occasu id est
in uii ab horoscopo loco uel in imc fuerit inuenta actus
creditarum rerum fenoris ac rationum officia decernit haec nos
in ultimis libri partibus breuiter dixisse sufficiat hoc enim
iste ultimus operatus est sermo ut omnium praecedentium
disputationum et omnium  ad memoriam tuam reuocaret
effectum

 xxu  

 nunc illud tibi intimare debemus qua ratione partiliter
defluat luna qua etiam ratione iungatur quas graeci synafas
aporroicas uocant in omnibus enim signis et a multis defluit
et multis ea radiatione coniungitur nam in quocumque signo
in cuiuscumque stellae finibus fuerit inuenta ab ea defluens
ad illam fertur cuiuscumque stellae in eodem signo fines secundo
loco fuerit ingressa  respice itaque quatenus eam finium
dominus uel in quo loco constitutus aspiciat et praecedentium
apotelesmatum ratione concepta omne fatum hominis ueris poteris
explicare sententiis respice etiam tertio ordine cuius stellae
partes ingreditur  et ipsa enim decernendi accipit potestatem 
et sic usque ad nouissimas ipsius signi perge partes ut omnia
possis specialiter inuenire quae ad lunae efficaciam pertinent

 illud etiam sciendum est quod in omnibus signis quotiens
luna nouissimas possederit partes ad nullum feratur occurrentis
enim signi obstaculis impeditur sed et rursus in primis signi
partibus posita a nullo defluit sed tunc sola efficacia
coniunctionis inquiritur omnis enim potestas praecedentium
partium ex illo termino qui inter utrumque signum est
praetermissa deseritur et aliam efficaciam ex prima signi parte
sortitur

 haec est partilis coniunctio defluctioque lunae nam
platice integris faciunt signis sed nos in omni tractatu partili
debemus omnia ratione tractare unde iterum te atque iterum
isdem commonitionibus conuenimus ut quotienscumque tractans
genituram totum pariter decreti corpus inspicias et omnia ex
singularum stellarum radiatione componas locorum etiam ac
partium diligenter inspicias potestatem sed et signorum
genaturam cum locorum qualitatibus compares conditiones etiam
inspicias stellarum cursus etiam pariter ac formas et
defluctiones coniunctionesque lunae sic enim quaecumque
tractaueris uel locum uerissimis poteris explicare sententiis
si haec omnia sollertiae sagaci inuestigatione collegeris

 nunc residuus tractatus ad quinti libri principia
transferatur ut explicatis omnibus atque monstratis ad
partilia apotelesmata et ad sfaeram barbaricam omnis oratio
transferatur

 liber quintus  

 maxima mauorti promissionis nostrae fundamenta iactauimus
et plurimum per gradus singulos crescens adultus sermo profecit
omnia enim quae ad explicandum quibusdam difficilia uidebantur
obscuritatis ambagibus inuoluta docili sermonis explicatione
monstrauimus si itaque capax ingenium et flagrantis animi
desiderio commotum praecedentes hauserit libros et sit oportuna
stellarum radiatione conceptum ad diuina istius scientiae
secreta perueniet et initiatum omnibus istius scientiae
disciplinis totum ordinem diuinae interpretationis accipiet ut
possit fata hominum et inuenire pariter et explicare  sed
plus aliquid a nobis exspectat auditor sic enim praecedentium
librorum principia formata sunt ut ex his quae scripsimus adhuc
maioris operis substantia requiratur ne itaque desiderantis
animi cupiditatem falsa promissione decipiam omni inuidiae
liuore deposito et omni desidiae torpore proiecto ad cumulata
matheseos secreta perueniam ne intentio tua in ipsis principiis
inuidiae ac malitiosae taciturnitatis uitio relinquatur plenum
itaque opus quod promisimus reddimus omnia prudentiae tuae
specialiter intimantes

 sed ne sermo nudus diuino praesidio relinquatur et eum ipsis
conatibus aduersantis maliuoli cuiusdam hominis liuor impugnet
et quicumque es deus qui per dies singulos caeli cursum
celeri festinatione continuas qui maris fluctus mobili
agitatione perpetuas qui terrae soliditatem immoto fundamentorum
robore roborasti qui laborem terrenorum corporum nocturnis
soporibus recreasti qui refectis uiribus rursus gratiam
dulcissimi luminis reddis qui fragilitatem corporis diuina
mentis inspiratione sustentas qui omnem operis tui substantiam
salutaribus uentorum flatibus uegetas qui fontium ac fluuiorum
undas infatigabili necessitate profundis qui uarietatem temporum
certis dierum cursibus reddis solus omnium gubernator et
princeps solus imperator ac dominus cui tota potestas numinum
seruit cuius uoluntas perfecti operis substantia est cuius
incorruptis legibus conuenta natura cuncta substantia
perpetuitatis ornauit tu omnium pater pariter ac mater tu tibi
pater ac filius uno uinculo necessitudinis obligatus tibi
supplices manus tendimus te trepida cum supplicatione ueneramur
 da ueniam quod siderum tuorum cursus eorumque efficacias
explicare conamur tuum sit quod ad istam nos interpretationem
nescioquod impulit numen pura mente et ab omni terrena
conuersatione se posita et cunctorum flagitiorum labe purgata hos
romanis tuis libros scripsimus ne omni disciplinarum arte
translata solum hoc opus extitisse uideatur ad quod romanum non
adfectasset ingenium  uosque perennium siderum cursus luna
etiam humanorum corporum mater et tu o omnium siderum princeps
qui menstruis lunae cursibus lumen adimis pariter et reddis sol
optime maxime qui omnia super omnia per dies singulos
maiestatis tuae moderatione componis per quem cunctis
animantibus immortalis anima diuina dispositione diuiditur qui
solus ianuas aperis sedis supernae ad cuius arbitrium fatorum
ordo disponitur  da ueniam quod gracilis sermo ad numinis tui
secreta peruenit non nos sacrilega cupiditas ad hoc studium aut
profanae mentis ardor impegit sed animus diuina inspiratione
formatus totum conatus est quod didicerat explicare ut quicquid
diuini ueteres ex aegyptiis adytis protulerunt ad tarpeiae rupis
templa perferret uestrum itaque date mihi decreti praesidium
et trepidationem animi uestra maiestate firmate ne numinis
uestri praesidio destitutus ordinem non possim promisi operis
inuenire

 i de horoscopo  

 habent etiam mauorti decus nostrum signa sine alicuius
stellae praesentia ex natura sua decernendi maximam potestatem
et multis in genituris operatur ipsa signorum nuda substantia
sed haec efficacia in solis cardinibus inuenitur cardines enim
etiam si nudi ab stellarum testimoniis relinquantur ex sua
natura decernendi accipiunt potestatem quod ut manifestius
intellegas ipsius rationis auctoritate monstrabo

 horoscopus in ariete si horoscopus in ariete fuerit
inuentus et in capricorno mc erit occasus in libra imc
reperitur in cancro quid itaque horoscopus in ariete
constitutus quid huius residui tres cardines decernant
interim generaliter explicabo cum horoscopus in ariete fuerit
plurima in iuuentutem decernit fratres denegat aut ex
pluribus fratribus unum reseruat sed et ipsum uitii cuiusdam
acerbitate debilitat nomen semper odio persequitur paterna
substantia in statu eodem non perseuerat sed nunc dilapidata
dispergitur et rursus dissipata colligitur uidebitur sane
quibusdam ex nimia liberalitate tutior aliis liberalitatis eius
constantia displicebit et beneficia sua praestabit ingratis ut
numquam ei pares gratiae rependantur erit sane mutabilis et
caput eius uariis semper doloribus fatigabitur

 si in capricorno mc partiliter fuerit perseuerantis
cuiusdam gloriae ornamenta decernit et faciet ei multos cum
quadam humilitate blandiri erit negotiis quibusdam litterisque
praepositus multis quottidianae uitae alimenta suppeditans
alienas facultates propria procuratione sustentans multis rebus
necessariis ingeniosus et cui absconsarum religionum secreta
credantur et ad caelestia secreta penetrabit si istum locum
mercurii stella ex aliqua parte respexerit uel in ipso loco
mercurius fuerit inuentus  tertius uero cardo id est
occasus decernendi sibi licentiam uendicat is si fuerit
inuentus in libra uitam in domo regia assidua conuersatione
decernit aut in publicis actibus constituit erit autem uitae ex
quadam inaequalitate mutabilis ut felicitates omnes semper
infelicitas subsequatur prosperitates infortunium ut ex
altissimo dignitatis gradu ad infimum caduca humilitate
reuocetur nam omnem eius claritatem inuidiae liuor impugnat
praesertim si horoscopum iuppiter de trigono non uiderit uel si
in eo non fuerit tunc enim haec mala fortius conualescunt 
quartus erit cardo imc is erit ariete horoscopantes semper
in cancro facit claros et coronarum infulis adornatos et
decernuntur eis statuae pariter et imagines si istum locum
iuppiter in horoscopo constitutus respexerit uel si in ipso loco
fuerit inuentus erunt ei quidam ex affinibus aduersarii
propter se uel propter necessarium sibi aliquem erit intonsis
crinium sordibus squalibus et erit semper necessariorum
abundantia copiosus praesertim si in quocumque horoscopi
cardinum iuppiter fuerit inuentus

 horoscopus in tauro si horoscopus in tauro fuerit
inuentus multis laborum continuationibus fatigabitur et
quicquid in prima aetate fuerit consecutus semper amittet sed
postea quod amiserat cum laetitia cumulatur augmento et habebit
bonae felicitatis ornatum et inimicos suos uidebit miserae
humilitatis continuatione prostratos si in aquario mc fuerit
cum potentioribus semper amicitiae gratia uersabitur et uitam ex
publicis semper habebit actibus et erit aquosis semper negotiis
implicatus et qui numquam accusationis pulsetur inuidia
habebit sane et incrementa facultatum pariter et damna  si
occasus in scorpionis signo fuerit inuentus erit in omni uitae
conuersatione cordatus alieno se nutriens procurationis officio
uxorem primam interuentu mortis amittit si uero fuerit mulier
et maritum amittit pariter et filium si in leone imc fuerit
inuentum faciet proprio labore patrimonii subsidia quaerentes
et hi a suis uariis insidiarum generibus maximam consequentur
substantiae facultatem sed quae apud ipsos perpetuae felicitatis
ordine perseueret sed haec pro mensura geniturae decernuntur

 horoscopus in geminis si in geminis horoscopus fuerit
inuentus in primis uitae constitutus initiis laborabit et a
parentibus illi solacium semper affertur erit sane caelestibus
secretis semper imbutus et maiorum uirorum fidelibus amicitiis
adstrictus et qui patrimonium perdat si mc cardo fuerit in
piscibus uitam suam in loco aquoso constituit et ex humida
substantia patrimonia possidebit et uictus ei ex alienis
facultatibus conferetur et in duabus ciuitatibus aut potentia
eius aut patrimonium diuidetur  si occasus in sagittario
fuerit inuentus aut fratribus suis aut affinibus per ipsum
aliquod inferetur exitium et animum eius per uarias temporum
uices maximis sollicitudinibus cruciabit habebit inimicos et
derelicta patria peregrinis nationibus immorabitur sed reuersus
postea ad paternos lares deorum se putabit praesidio restitutum
si in uirgine imc cardo fuerit a prima aetate uaria laborum
continuatione quassabitur sed processu temporis maximae
felicitatis incrementa consequetur sed haec singulis pro mensura
geniturae prouenient quod in omnibus sicut frequenter diximus
obseruare debebis

 horoscopus in cancro si horoscopus in cancro fuerit
inuentus faciet acutos semper ingenio sed qui cuncta cum
tarditatis moderatione perficiant faciet graues doctos et qui
grauiter irasci consueuerint et qui malos omnes seueris
indignationibus persequantur fortes moderatos sed quorum
indignatio facillime indignetur et mitigetur habebunt sane uitae
substantiam ex publicis uel ex regiis locis quibus uitae illis
substantia conferetur et erunt semper in publicis necessitatibus
occupati sed illis uaria necessitate compulsi plurimi
blandientur sed si horoscopo in cancro constituto et saturnus
in eo fuerit aut eum uiderit aut uiolentam mortem facient
aut grande ualitudinis incidunt uitium aut propriores fratres
pro ipsis uicariis mortibus interibunt

 si in ariete mc cardo fuerit cum potentioribus uiris
assidua conuersatione uersabitur aut ex alienis facultatibus
cottidiana illi alimenta praestantur et erit semper res bonas
appetens et desiderans sed patrimonium eius assidua uarietate
mutatur et quotienscumque amissum fuerit totiens comparatur si
in capricorno fuerit occasus latenti pulsabitur semper inuidia
sed postea quieta moderatione componitur post multa
inaequabilitatis incommoda erit sane ingeniosus acutis mentis
inuestigationibus adornatus absconsi cuiusdam doloris tormenta
sustinens aut infinitis animi doloribus fatigabitur

 si in libra imc cardo fuerit multis laboribus fatigabitur
et ciuilibus muneribus applicatus uel popularibus
conuersationibus traditus praecedentis patrimonii substantiam
dissipabit erit sane secundus in omnibus potestatibus et erit
aliis necessarius ex litteris habebit substantiae facultatem et
erit cui ab aliis latentia secreta credantur perueniet ad
extrema spatia senectutis et bono sepulturae honore decorabitur
et si mercurius in sequenti signo fuerit inuentus proprior
erit inter omnes masculos filios si uero uenus in ii loco
fuerit inuenta filiae praeferuntur spatia uitae si dominus
geniturae sicut ante diximus bene fuerit collocatus et
beniuolarum stellarum radiis adornatus

 horoscopus in leone si in leone horoscopus fuerit
inuentus is qui sic horam habuerit multis laboribus et multis
periculis implicabitur sed per omne uitae tempus erit omnibus
notus erit etiam semper ingenuus habens liberam potestatem et
qui non in omnibus malitiae uirus exerceat iubendi et imperandi
uota concipiet propriis laboribus acquirens substantiae
facultatem sed si mars in hoc eodem loco partiliter fuerit
inuentus aut sol eum ipsum quadrata uel diametra radiatione
respexerit omnifariam denegat filios  si uero iuppiter
simili modo fuerit inuentus unam dabit filiam si mc in tauro
fuerit inuentum habebit uitam in loco publico aut in templo
matrimonium uero contrahet cum muliere uidua aut ab alio stuprata
aut subiecta et seruilis condicionis aut anu aut quae publica
pulsetur infamia et ei a potentissimo uiro honor maximus
conferetur erit autem omnium rerum inscius et incrementis
prosperae fortunae laetabitur  si in aquario fuerit occasus
uita eius et augmenta semper habebit et damna

erit gratus  sed in quibusdam rebus probatur si in
scorpione imc fuerit inuentum habebit in quibusdam negotiis
principatum quodsi mars hunc locum quacumque radiatione
respexerit erit in custodia aliquando sed libera quodsi mars
sic positus in matutino ortu fuerit inuentus militabit aut
armorum erit praepositus sed in extraneis et peregrinis morietur
locis repentina aut uiolenta morte prostratus

 horoscopus in uirgine si in uirgine horoscopus fuerit
inuentus erit multis laboribus et multis sollicitudinibus
implicatus sed cui diuinitas uel per somnium uel aliqua
hariolatione aut certe responsis et sortibus cuncta praedicat
preces uero suas ad diuinitatem multiplici semper continuatione
perpetuat  amorum illecebras oculorum passiuis
cupiditatibus incurrens et qui omnium mulierum concubitus
proiecta cupiditate desideret sed istis tamdiu uitiis laborabit
quamdiu signi eius fuerit anafora completa erit sane laetus
humanus et apud quem pura amicitiae necessitudo permaneat et ad
quem damni alicuius sollicitudo pertineat multa sciens et
omnium disciplinarum secreta perquirens omnia in claustro
pectoris retinens sed praeconio simplicitatis ornatus et cui
aut docti sermonis gratia aut negotiationis officio aut ex
successione aut ex sacris aut ex uirtute auliqua magna felicitas
et magna conferatur substantia facultatis  si in geminis mc
fuerit inuentum ex publicis aut ex sacris dabit substantiam
sed hoc tunc cum limen fuerit senectutis ingressus erit
religionum ac deorum cultor iustus et cui maxima pars ciuium
obtemperare conentur absconsas res assidua inuestigatione
perquirens multarum artium ac disciplinarum inscius et ultimo
uitae tempore multis per ipsum integrae ac rectae uitae
monstratur officium  si in piscibus occasus fuerit ibit per
multa loca peregrina multis hominibus notus et ei multi sedula
obsequiorum gratia blandientur erit gratus felix uenustus
acutus multis occupationibus implicatus et ad omnem
conuersationem aptus semper et nobilis si in sagittario imc
fuerit inuentum erit felix et ei a suis substantia conferetur
et ei plurimi blandientur erit omnibus notus diis gratias pro
sua felicitate restituens aut ei sacra publica credentur
filiorum uero felicitate laetabitur et dolorem amissorum
filiorum rursus suscepta felici sobole mitigabit erit ad omnia
aptus erit etiam doctus et agilitatis felicitate perspicuus

 horoscopus in libra si horoscopus in libra fuerit
inuentus habebit aegritudinem et multis periculorum laqueis
implicabitur et assidue illum aduersariorum turba pulsabit et
de ueris ac definitis rebus habebit contentiosa certamina
religiosus sane erit et cultor deorum sed cuius uita
inaequalitatis semper uarietate mutetur sed in omnibus inuictus
erit et talis ut in nulla re uideatur esse posterior gloriosus
sed locus filiorum erit mutabilis nam numquam ei integer numerus
filiorum perseuerat erit talis qui in omnibus rectum uelit
habere iudicium diuinis et caelestibus religionibus seruiens
 si in cancro mc fuerit inuentum erit gloriosis quibusdam
actibus occupatus in loco religioso aut in publicis nutrietur
et in senectute maxima illi gloriae conferentur insignia ita ut
nouissimum uitae tempus nobilitatis splendoribus adornetur erit
in senectute copiosus pecuniosus et diues et ei processu
temporis gradatim omnis substantia felicitatis accedit tarde
consequetur filios aut unum habebit filium sed si locum istum
iuppiter aliqua radiatione respexerit multa ac felici sobole
gaudebit  si occasus in ariete fuerit inuentus ex aquosis
habebit lucrum uel in aquosis locis erit ex aliquo timore
sollicitus et in desertis locis incurret aliquod uitae
discrimen et multa periculorum continuatione quassabitur multis
ac crebris peregrinationibus diuidetur habebit sane latens
uitium et ei in senectute posito felicitas maxima conferetur
sed uxor eius insaniae periculis laborabit si imc in capricorno
fuenit inuentum patrimonium eius uaria ratione mutabitur et
quicquid acquisitum fuerit rursus amittitur et rursus quod
amissum fuerit inuenitur sed omnis substantia propriis uiribus
et uirtutibus quaeritur et in ultimo aetatis gradu positus
maximo incremento felicitatis ornatur cogetur autem sibi
filium alienae sobolis adoptare aut filios ex muliere infima
consequetur

 horoscopus in scorpione si horoscopus in scorpione
fuerit inuentus in prima aetate faciet acutos iracundos
agiles sed hi per multa infurtuniorum genera ducentur uerum
postea felici licentia subleuantur et erunt magnis laetitiis
dediti si ipsum iuppiter aliqua radiatone respexerit erunt
gloriosi et a diis praesidia sperabunt semper et sacrorum aut
caelestium religionum sacramenta percipient erunt in alio loco
uel in alia ciuitate suo studio transferentur erunt semper
erecto spiritu subleuati acuti praeferentes ornamenta sermonis
erunt tales quibus semper uarietas placeat propter amicos aut
negotia aut pericula semper incurrunt et post multa ex
amissione filiorum infortunia rursus felici sobole gaudebunt
 si in leone mc fuerit inuentum uita eius uario labore ac
uariis sudoribus fatigabitur et erit potentiori alicui honoris
aut nutrimentorum gratia subiugatus erit fortis et cui processu
aetatis plurimi blandiantur et qui plurima ex suis facultatibus
ad alios transferat erit in aliqua positus potestate augebit
paternae substantiae facultatem si in tauro fuerit occasus
plurimos habebit aduersarios quos omnes uidebit uario genere
semper oppressos erit talis qui ad uenereos coitus oculorum
cupiditate cogatur et qui aliqua pulsetur infamia patrimonium
et acquiret pariter et perdet et quotienscumque perdiderit
iterum consequetur si imc in aquario fuerit prope aquam aut ex
aqua habebit uitae discrimen et cuicumque profuerit is ei
ingratus semper existit

 horoscopus in sagittario si horoscopus in sagittario
fuerit inuentus multos aduersarios faciet et collectum
patrimonium unde non sperauerat conferetur peregrinis frequenter
regionibus detinebitur grandem fluuium aut grande pelagus
nauigabit erit semper in publicis conuersationibus positus in
aquosis aut ex aquosis locis uitam pariter habebit et fructum
plurimas artes et disciplinas plurimas consequetur erit
cordatus ingeniosus et omnium rerum scius si in uirgine mc
fuerit inuentum in magnis erit promotionibus constitutus et
multis potestatibus gratia praeferetur consequetur maximam
licentiae potestatem et iussiones eius audientium turba
seruabit et multi per eum habebunt uitae ac uiuendi subsidia et
cuicumque aliquid tale contulerit ipse ei ingratus semper
existit  si occasus in geminis fuerit inuentus et filios
habebit pariter et nepotes sed tunc cum limen fuerit senectutis
ingressus et erit talis ut omnes dolores facillimis rationibus
perferat et qui damna recta mentis auctoritate contemnat
aliis secretas perlegunt litteras et caelestium aut sacrarum
rerum ordines monstrant erunt ingeniosi iusti cordati et qui
aduersarios subdolis semper dissimulationibus insequantur
docentes omnia et quibus felicitas tardis processibus conferatur
si in piscibus imc fuerit in aquosis locis habebit uitae
subsidia erit talis cuius fidei cuncta credantur erit notus et
nobilis sed circa uxorem uel affectus eius alienus erit

sed si istum locum iuppiter aliqua radiatione respexerit facetam
uxorem ducet et erunt ei grati coniugales affectus sed stupro
uel adulterio cognitam ducit uxorem

 horoscopus in capricorno si horoscopus in capricorno
fuerit inuentus amicis puro exhibet amicitiam semper affectu
erit subdolus et laetus et cui nihil desit ad uitae subsidium
peregrinabitur et quibus uitae alimenta praestiterit ipsi ei
existunt semper ingrati erit amabilis parui animi et dis
longis et prolixis semper precibus molestus erit talis cui
abundet substantia facultatis erit muliebribus libidinibus
obligatus et qui has easdem mulieres expletis libidinibus
uituperare contendat sacramenti cuiusdam aut sacrorum aut uitae
alienae aut absconsarum religionum secreta perdiscens  si in
libra mc fuerit erit pius honesta gratia sermonis ornatus
doctus diis uota restituet ex quibusdam necessitatibus aut ex
quibusdam periculis liberatus habebit prosperos actus sed
posteaquam malis actibus fuerit oppressus felicitas ex alienis
infortuniis conferetur ei habebit ex alienis mortibus lucrum
aut ex ueteri re aliqua et absconsa commoda felicitatis inueniet
 si in cancro occasus fuerit habebit ab affinibus molestias
maximas et erit maximis periculis implicatus si in ariete imc
fuerit in maximis erit erroribus et post incommoda uitae
requiem sortietur sed uita eius ex actus uarietate mutabitur
erit enim nunc in alto dignitatis gradu nunc ad infimum cum
dignitatis deiectione reuocatur sed haec illi inaequabilitas ex
amicitiis potentium nascitur effert uxorem et primum filium aut
certe quicumque natus filius fuerit graui debilitabitur uitio
ualetudinis

 horoscopus in aquario si horoscopus in aquario fuerit
inuentus quodcumque consecutus fuerit qualicumque rursus
laceratione dilapidat et quidquid habuerit uel quaesierit rursus
amittit sed quod amissum fuerit facili ratione plerumque
colligitur multos suscipiet fouens et multis uitae alimenta
praestabit et erunt circa ipsum ingrati quibuscumque ab ipso
aliquid fuerit forte collocatum et in graui periculo
constitutus et ab hominibus desperatus deorum praesidio
liberatur a multis inuido stridore pulsabitur deorum litterarum
autem aut sacrorum aut religionum officia tractabit et magnis
uiris erit bonis actibus notus  si in scorpione mc fuerit
inuentum erit fortis sed dura uita et dura conuersatione
quassabitur de loco ad locum transitum faciet et si fuerit
ingenuus seruilia exsequetur officia sed postea eum in omnibus
prospere sequetur euentus sed et circa uxorem et filios inter
initia miseris infortuniis laborabit et postea ei ex maiorum
uirorum notitia felicitas conferetur si in leone fuerit occasus
cum uxore uaria simultate dissentiet cum indigna enim aut cum
anu matrimonium copulat aut quae uariis amorum excipiatur uel
capiatur ardoribus et a suis patietur insidias et contra illum
inimici repentinis actionibus eriguntur et suis uiribus ac sua
uirtute tollit alieni iuris uxorem aut alienam sponsam aut
certe cum uidua matrimonium contrahit  si imc in tauro
fuerit erit magnus et cum multis potentibus uersabitur et in
omnibus rebus habebit gloriam et multorum substantiam
gubernabit ut ei res plurimae credantur propter disciplinae suae
ueritatem et morietur post multum temporis spatium longo
pondere senectutis pressus si dominus geniturae condicionis suae
secutus potestatem et in principalibus geniturae locis positus
ornatus signo pariter et parte integrum temporis sui decreuerit
numerum

horoscopus in piscibus si horoscopus in piscibus fuerit
inuentus erit ingeniosus cordatus fidus amicus ac
necessarius et ex quibusdam negotiis promouebitur ita tamen ut
potestati eius et honoribus potestas alia praeferatur habebit
inimicos sed ex his facillimis rationibus uindicabitur et ex
longis quibusdam negotiis gloriam consequetur sed processu
temporis maioris dignitatis ornamenta consequitur et magnae
habebit felicitatis augmentum et erit assidue cum multorum
notitia peregrinationibus notus  si mc in sagittario
fuerit multis erroribus implicabitur et periculorum uaria
discrimina accedit erit agilis in omnibus conuersationibus et
cum potentioribus personis habebit non modica certamina et
propter personam quamdam incurrit insidias et totum quicquid
primum possederit perdit et alienarum rerum rursus dominia
consequitur amicis fidam amicitiae necessitudinem exhibens
semper sed hunc ad uenereos coitus collectum per oculos
desiderium semper impellit  si occasus in uirgine fuerit
erit cordatus et alienis hominibus alimenta praestabit erit
talis cui fidelia secreta credantur multos amicos suis alimentis
aut suis praesidiis subleuabit et grandis ei diuitiarum cumulus
accedit et amici existunt frequenter ingrati et circa uxorem
blandis erit amorum affectibus obligatus sed et ipsa circa eum
erit frequenter ingrata ex uxoris aut filiorum infortunis grauia
doloris tormenta patietur  si in geminis imc fuerit
multis aegritudinibus fatigabitur et multis laboribus
applicabitur dolorem aliquem aut uitium habebit absconsum et
post infelicitatis incommoda maxima ei felicitas conferetur ita
ut et aliis uitae alimenta suppeditet et amissis prioribus
omnibus ei repentino casu diuitiae conferentur possidebit et
habebit subsidia quae ei omnia subministrent et cum fuerit onere
senectutis oppressus in peregrinis locis repentina morte
morietur sed et in hoc geniturae dominus requiratur

 putabunt quidam haec generaliter esse dicta sed est eorum
uera substantia haec enim omnia singula signa propria potestate
decernunt nam si moerogenesim aesculapii legeris quam
sibi uenerabilem mercurii stellam intimasse professus est
inuenies ex singulis minutis sine aliquo stellarum additamento
omnium geniturarum ordines explicatos nam in singulis minutis
horoscopum statuens omnem ordinem uitae omnes actus pariter ac
formas et ultimum diem uitae periculorum etiam genera uerissimis
ac manifestissimis rationibus explicat nam in singulis signis
cum sint xxx partes et sint minuta mdccc horoscopum in uno
minuto constituens sic integra hominum fata descripsit  sed
ille diuino genere ortus ac diuini generis propagatione
conceptus et uenerandi numinis magisteriis imbutus praeclaram
reliquit huius operis disciplinam in nobis quia fragilis et
caduca substantia est non meremur talibus magisteriis institui
diuinorum itaque uirorum uestigia sectemur et quicquid ab illis
traditum est interpretationibus transferamus  sed nolo
lolliane decus nostrum in istis libris moerogenesis
requiratur cum enim hoc opus cum fauore propitii numinis
mediocritas nostra compleuerit tunc tibi aliis xii libris illius
operis intimabo secreta sed nunc pedetentim discenda sunt
omnia aliter enim ad moerogenesim uenire non possumus nisi mens
nostra primae institutionis secreta cognouerit

 ii  

 quia itaque generaliter diximus quid  habentia
horoscopus in stellarum finibus faciat tu intento animo ea
quae dicimus accipe et assidua lectione memoriae manda aliter
enim fata hominum explicare non poteris nisi haec omnia tenax
memoria crebra exercitatione possederit

 horoscopus in finibus saturni si horoscopus in finibus
saturni fuerit inuentus faciet pigros semper ac tardos et alta
taciturnitate mentis obscuros malos malitiosos et qui sint ab
omni bonitatis gratia separati et quorum consilia tardos
habeant semper effectus et qui omnes uario odiorum genere
persequantur et quorum irae perpetua se indignatione continuent
quodsi in finibus saturni horoscopo constituto ipse saturnus
in iisdem partibus partiliter fuerit inuentus denegabit fratres
aut quicumque primi nati fuerint misera eos morte prosternit
aut infortunium perpetuae decernit orbitatis ut semper his
filiorum soboles denegetur  si iuppiter in saturni finibus
fuerit inuentus id est in quibus est horoscopus constitutus
faciet strictos auaros sordidos et qui in omni uita laetitiae
gratiam uitent seruilibus semper studiis et moribus implicati
et qui omnem substantiam suam ad alios donationis titulo
transferant quodsi mars in ipsis partibus fuerit inuentus
faciet sceleratos crudeles et totius malitiae acerbitate
possessos et qui se uariis generibus ad uarios actus aut locent
semper aut uendant sed malitia eorum et facinus nunquam poterit
abscondi sed facinus eorum malumque propositum proprio
temeritatis ardore detegitur  si sol in ipsis partibus fuerit
inuentus faciet moribus temperatos sed ad omne malitiae uirus
armatos et qui semper imperfecta ei et incompleta sua consilia
derelinquant si uenus in ipsis partibus fuerit inuenta circa
uenereos coitus sordidos faciet et qui res alienas inuida semper
cupiditate desiderent si mercurius in ipsis partibus fuerit
inuentus faciet in omnibus conuersationibus sordidos et qui
frequenter carceri et custodiae publicae tradantur et qui
facinoris causa miseris discriminibus implicentur si luna in
ipsis partibus crescens fuerit inuenta uel plena luminibus
languidos reddit animo et corpore si uero fuerit minuta
luminibus omne corpus malignis humoribus uitiat et aut
hydropicos facit aut liuido pallore deformes aut certe decernit
insanias

 horoscopus in finibus iouis si in finibus iouis
horoscopus fuerit inuentus omnia uirtutis ac sapientiae
ornamenta decernit quodsi iuppiter in ipsis finibus fuerit
inuentus faciet magnanimos sed ardore crudelitatis armatos si
saturnus aut mars in ipsis partibus fuerit inuentus et sit
diurna genitura faciet perfidos et qui numquam promissorum
suorum fidem compleant fingentes sapientiam et ipsi se putantes
esse sapientes humiles in uita et misero tristitiae squalore
depressos quodsi per diem in his finibus fuerit inuentus haec
omnia ex aliqua parte mitigantur  si uenus in his partibus
fuerit inuenta faciet aptos ad omnia bonitatis officia sed in
nuptiis eos numquam prospere sequitur euentus erunt benigni
fructum omnium bonorum ex assidua felicitate capientes si
mercurius in his finibus fuerit inuentus faciet moribus semper
amatos et ab omni malitia sepositos et qui omnia simpliciter
intellegant et qui de plurimis rebus deliberare uideantur si
luna in his finibus fuerit inuenta omnia felicitatis ornamenta
decernit et boni corporis substantiam reddit et sanitatem
exclusis ualitudinum uitiis tribuit si sol in ipsis partibus
fuerit inuentus haec eadem quae luna simili ratione decernit

 horoscopus in finibus martis horoscopus in finibus
martis si fuerit inuentus faciet acuto spiritu semper armatos
si saturnus in ipsis finibus fuerit faciet similiter acutos sed
quorum irae perpetuis indignationibus perseuerant si iuppiter
in ipsis finibus fuerit faciet similiter acutos sed qui omnibus
omnia praestare desiderent si mars in suis finibus fuerit in
horoscopo inuentus et sit diurna genitura facit ad omnia
scelerum flagitia praua cupiditate furoris accedere facit
temerarios sed crebris infortuniorum casibus implicatos et qui
assidui laboris opere deterantur si uero fuerit nocturna
genitura facit fortes crudeles irreligiosos rapaces et qui
res alienas uaria laceration disperdant  si sol in ipsis
partibus fuerit inuentus faciet callidos sed qui insidiis et
appetantur pariter et opprimantur si uenus in ipsis partibus
fuerit inuenta adulteriorum cupiditatem semper indicit et facit
haec eadem adulteria perpetrari et reddit tales qui se ad omne
genus excolant pulchritudinis ut dicantur esse formosi et
quibus fructus omnis ex uirorum affectibus conferatur si
mercurius in ipsis partibus fuerit inuentus faciet homicidas
fortes et qui illicitos puerorum concubitus nefaria libidinum
cupiditate desiderent sumptuosos profusos et spud quos numquam
inueniatur aliquod ueritatis indicium ingeniosos lasciua semper
cum ebrietate saltantes et qui sine consilio aut dispositione
sumptus suos erogare contendant  si luna in ipsis partibus
fuerit inuenta faciet tales qui aduersarios suos uaria ratione
conficiant et qui rursus ab iisdem aduersariis suis similibus
rationibus conterantur assidui etiam operis laboribus
opprimuntur et quibus ex igni uel ex ferro acerbi dolor uulneris
inferatur quodsi diurna genitura sit et luna fuerit plena
luminibus fortem corporis substantiam reddit quodsi sit
nocturna genitura et luna fuerit minuta luminibus faciet fortes
et quorum corpus idoneis sit uiribus roboratum et qui uariis ac
sempiternis profectionibus ac commotionibus transferantur sed
his semper mors uiolenta decernitur

 horoscopus in finibus ueneris si horoscopus in finibus
ueneris fuerit inuentus faciet musicos aut amatores eorumdem
bonos benignos beniuolos mansuetos et qui omnibus hominibus
prodesse desiderant quodsi fuerit diurna genitura et in ipsis
partibus ipsa uenus fuerit inuenta magnarum dignitatum decernit
insignia potentibus uiris aut imperatoribus amicitiae merito
coniungit prosperae etiam sobolis incrementa decernit  si
saturnus in ipsis finibus fuerit inuentus et sit diurna
genitura osores etiam mulierum faciet et qui coniugales
execrentur affectus si uero fuerit nocturna genitura faciet
impuros impudicos sordidos et miserae libidinis uitiis
implicatos et qui ad naturales coitus uenire non possint sed
qui contra naturam praepostero libidinis furore rapiantur uariis
consiliis mutabilibusque semper errabunt et erunt tales qui
omnes bonos acerbis semper odiis execrentur si iuppiter in ipsis
finibus fuerit inuentus faciet teneros libidinosos
luxuriosos sed ab omni crudelitatis inuidia sepositos et qui ad
omne officium moderationis adfectent artificiosos claros et
qui in templis honorum consequantur insignia  si mars in
ipsis finibus fuerit inuentus et sit diurna genitura repentinae
turbationis decernit incommoda et uitae compositos ordines
turbat et populari seditione semper insequitur aut propter
feminas uaria periculorum decernit incommoda faciet sane musicos
organis dulcibus semper applicatos aut poeticis artibus
deditos aut certe sculptores uel ornatores efficiet aut
mechanicos eorum artis subtile decernit incommoda faciet sane
musicos ingenium si uero fuerit nocturna genitura et mars in
ipsis finibus fuerit inuentus dabit potentissimae ac
nobilissimae mulieris nuptias ut per ipsam illi magnificata
diuitiarum affluentia conferatur sed is ex nimio zelo
sollicitudinis dolore cruciabitur

 si sol in ipsis finibus fuerit inuentus prosperos actus
assidua ratione decernit sed ex nuptiis miserae dabit
dissensionis incommoda lucra dabit et potentibus uiris
amicitiarum merito coniungit ut potentissimorum uirorum
prosperis commendationibus enitescat si mercurius in ipsis
finibus fuerit inuentus faciet libidinosos et bonitate morum
semper ornatos sapientes et qui omnibus prodesse contendant
grammaticos astrologos diuinos poetas et quorum fabulae
gratia uenustatis ornentur gratos amabiles et totius doctrinae
splendoribus adornatos et qui multa ingenii sui potestate
progenerent oratores sed nobili affluentia sermonis ornatos aut
poetas diuini carminis splendore fulgentes quorum orationes uel
carmina posteritatis iudicio memoriae mandentur  si luna in
ipsis partibus fuerit inuenta facit artificiosos et qui ad
munda artificia semper affectent facit sculptores sed quos
operis sui gratia commendet sed haec tunc decernit si fuerit
diurna genitura quodsi fuerit nocturna genitura et sic fuerit
inuenta ex aquosis actibus uel ex negotiationibus uel ex
piscationibus dabit uitae subsidia sed facit ab omni societatis
officio separatos reddit zelotypos sed bonitate mentis ornatos
et qui omnia moderatione compleant

 horoscopus in finibus mercurii si horoscopus in finibus
mercurii fuerit inuentus faciet litteratos et qui creditos
sibi actus fidelissimis officiis exsequantur doctos recto
iudicio semper ornatos curatores uel principales ciuitatum
publicis rationibus praepositos rationales et qui fiscales
praestationes exigant fideli semper officio si uero mercurius in
ipsis partibus in quibus est horoscopus fuerit inuentus
astrologos mathematicos haruspices faciet et qui futura omnia
reliqua ratione perdiscant sed semper omni officio uirtutis
ornatos et quibus honor ab hominibus ex ista notitia conferatur
 si saturnus in ipsis finibus fuerit inuentus faciet
infelices amaros tacitos et qui uerborum ordinem cum quadam
sermonis semper moderatione suspendant et qui secreta fideli
taciturnitate contineant tarde in omnibus proficientes
laborantes fortiter et qui populo malam famam semper insinuent
erunt enim uenenarii et quorum malitia ad omne ueneni uirus
accedat iras suas perpetuis indignationibus perseuerantes
quamdiu fuerint aut casu aut suo merito uindicati uigilantes
sufficientes moderatione necessaria et qui omnia quae futura
sunt ominare consueuerint ut illis et status futuri et
praesentes per somnia manifestis reuelationibus intimentur sed
qui consiliis suis ad omnem impetum temeritatis accedant  si
iuppiter in ipsis partibus fuerit inuentus faciet iuris
peritos medicos  ut res potentium hominum sua intercessione
disponant erunt sane popularibus noti sed circa adulteria
semper applicati ut et desiderent adulteria semper et compleant
per noctem uero natos actores faciet alios tabelliones sed
gloriosos et bene testimonio semper ornatos ut illis usque ad
ultimum uitae diem huius testimonia gratia perseueret  si
uero mars in ipsis partibus fuerit inuentus et sit diurna
genitura faciet malos malitiosos malignos et qui assiduis
contentionibus certent crudeles temerarios et qui nullis
humanitatis rationibus mitigentur clamosos impudentes insano
furore praeposteros et qui omnia uitio satietatis respuant
leues et qui ab omnibus facillimis persuasionibus transferantur
circumscriptores carnifices et qui omne facinus nefario
mentis ardore concipiant si uero fuerit nocturna genitura haec
omnia ex aliqua parte mitescunt  si uero sol in ipsis
partibus fuerit inuentus faciet claros nobiles et qui populari
notitia semper ornentur et quorum nobilitas per totius
ciuitatis spatia discurrat et quos intercessionibus suae
defensione populus agnoscat erunt sane multorum actuum officia
tractantes quodsi cum sole in finibus mercurii in horoscopo
sicut diximus ipse mercurius fuerit inuentus erunt tales qui
omnia recti censilii ratione perficiant et qui incorruptae
sapientiae gratia omnibus praeferantur  si uenus in ipsis
partibus fuerit inuenta haec facit quae mercurium in partibus
ueneris facere monstrauimus faciet magnos felices gratos et
qui omnia facile consequantur et qui multitudine omnia quae
uolunt populari oratione persuadeant laetos doctos mundos
amatores musicae poetas sed quorum carmina splendore nobilitatis
ornentur et quibus ex alienis casibus felicitatis substantia
conferatur  si uero luna in finibus mercurii fuerit inuenta
et sit diurna genitura faciet artifices sed qui omnibus
artificibus praeferantur si uero nocturna genitura fuerit
omnium artium decernit officia et qui exercitationibus omnibus
delectentur ingeniosos et qui negotia peregrinarum mercium
tractent scientes omnia et qui huc et illuc uariis rationibus
transferantur et qui omnes dolores cum quadam dissimulatione
contemnant

 iii  

 quia horoscopi decreta partiliter diximus nunc explicemus
quid stellae in signis singulis constitutae  in quolibet
loco partiliter intimabo ne cum libros nostros malignus lector
acceperit aliquid nos dicat tibi inuidiae stridoribus denegasse

 saturnus in ariete si in cuiuscumque genitura saturnus
in ariete fuerit inuentus in prima aetate faciet malis et
infelicibus actibus implicari et in omnibus semper impediet sed
et cum primum circulum cursus sui saturnus impleuerit id est
primos xxx annos paternam et maternam substantiam minuit et
quicquid ex his facultatibus acceperit aut minuet semper aut
perdet et assiduis amissionibus et damnis frequirentibus
fatigabitur sed posteaquam prioris substantiae abstulerit
facultatem processu temporis aliam illi patrimonii substantiam
conferri faciet  erunt sane languidi et periculosi in
ebdomaticis uel in enneaticis annis incurrentes periculorum
grauia discrimina et opprimentur ab his periculis si nullo
beniuolae stellae ipso tempore fuerint praesidio liberati et si
ipse fuerit dominus geniturae in prima aetate cum uxore
discordabilibus dissentient iurgiis uirginales sane nuptias
uitent num enim uxorem cito ab eo aut repentina morte aut
discidio separatur dabit tarde uel corrumptam uxorem saturnus
sic positus aut uiduam aut ab alio stupratam aut quae ab alio
marito susceperit filios et quam macula turpitudinis alicuius
infamet sed tunc decernit uxorem cum parodicus saturnus id est
temporalis aut lunam eius de quadrato uiderit aut sol ipsum
de leone uel sagittario trigonica radiatione respexerit sic enim
saturno constituto quamcumque fuerit sortitus uxorem ipsa ei
erit morigera et usque ad ultimum uitae spatium integro cum eo
perseuerabit affectu  sed et filios tunc consequetur
quotienscumque eadem qua diximus saturnus ratione fuerit
inuentus et tunc prospere suscipiet sobolem si in ariete
saturno constituto iuppiter lunam aliqua radiatione respexerit
quodsi non fuerit aut susceptam sobolem perdet aut certe
nunquam ei decernitur soboles quodsi ad arietem saturnus fuerit
reuersus ex alio loco graue periculorum decernit exitium et
fratres acerbis inimicitiarum odiis exasperat

 saturnus in tauro si in tauro saturnus fuerit inuentus
hi qui sic habuerint ad omnes actus propriis uiribus crescunt
sed quicquid in prima aetate acceperint minuent et per semet
ipsos magnam sibi quaerunt substantiae facultatem sed in prima
iuuentute uariis inaequalitatibus deprimuntur et aliis
subiacebunt et uiris potentioribus necessitatis causa
blandientur habebunt in prima aetate difficilia tempora et
ipsis temporibus grauibus languoribus fatigantur et
necessariorum penuria uitae patientur angustias in prima etiam
aetate ex feruescentium uulnerum exulcerationibus laborabunt et
uitiis quibusdam sed maximis obligantur et magnis aegritudinibus
oppressi et ab his incommodorum discriminibus liberati longae
uitae spatia consequuntur  paterna eorum substantia omnis
dissipabitur et nihil neque ex paterna neque ex materna
substantia consequuntur sed per semet ipsos et alias facultates
et maternae substantiae reliquias propriis laboribus recipiunt
semper sed sic positus saturnus matrem facit ex amissione
patrimonii paupertatis angustiis deprimi et facit ad angustias
mendicitatis accedere nisi stella ueneris testimonium saturno
bonis radiationibus commodans materna infelicitatis incommoda
subleuarit nec ad hoc solum ueneris testimonium sufficit nisi
in genitura etiam luna uenerem prospera radiatione respexerit
sane ipsi propriis uiribus et suo merito maxima felicitatis
insignia consequuntur sed tamdiu infelicitatis onere
deprimuntur quamdiu primum cursus sui circulum saturnus
impleuerit  pericula autem illis aut ex causis aut ex
aegritudinibus aut ex peregrinationibus inferentur habebunt
autem graue periculum aut ix anno aut xiu aut xxu aut xxxii
anno sed periculorum tempore si beniuolarum stellarum fuerint
praesidio subleuati instantis exitii discrimen euadunt et
accipiunt spatium usque ad xliii uel usque ad liii annum erunt
enim ipsis temporibus in insidiis et damnis et in causis sed si
tempora tunc beniuolae stellae habuerint periculorum tempore ab
istis omnibus periculis liberantur  sed ante xxxii annos
numquam eos saturnus ducere patitur uxores nec uirgines illis
uxores dabuntur quae si datae fuerint suscipient ab his filios
perditos et alienos ab amoribus suis peregrinas uero aut ab
aliis stupratas uxores feliciter sortientur sed tunc uxores
dabuntur cum post xxx annos saturnus intrat in cancro aut in
uirgine fuerit aut in capricorno constitutus

 saturnus in geminis saturnus in geminis si fuerit
inuentus primam aetatem periculis et aegritudinibus
quatiettur et faciet ab omnibus discriminibus difficile
liberari illa erunt sane periculosiora discrimina quae
ebdomaticis et enneaticis annis fuerint irrogata habebit autem
periculosa tempora in cuiuscumque genitura saturnus sic fuerit
inuentus usque ad xxiii annos caueat autem ab aegritudinibus
illis annis praesertim cum in huius signi quadratis lateribus
mars fuerit habebit enim turbationes simultates aegritudines
contrarietates et in magnis laboribus saepe uersabitur 
nihil magnum etiam nec de paterna nec de materna substantia
consequetur sed ipse propriis uiribus omnia dignitatis augmenta
et patrimonii consequetur sed tamdiu laboris et infelicitatis
oneribus deprimetur quamdiu saturnus cancrum libram arietem et
eorum quadrata transiuerit tum uero in omnibus proficiet cum
saturnus primam stationem in leone uel in capricorno soluerit
faciet etiam uitia saturnus in geminis constitutus et in causis
et in certaminibus decernit maximos aduersarios facit etiam et
citas et frequentes iacturas patrimonii ut frequenter in uita
uaria conflictatione iactetur et cum ad extrema uenerit uitae
discrimina postea eum in magnis negotiis facit potestatis
alicuius iussione constitutum et cum claris ac potentibus uiris
honoris causa uersabitur erit sane in omnibus actibus clarus ac
nobilis et assidue peregrinabitur et ad regiones uarias
transferetur  sed huic uxor uirgo non dabitur quodsi
testimonium iouis uirginem forte dederit uxorem aut repudio ab
ea aut mortis discrimine diuidetur erit sane sine filiis aut
unum filium suscipiet sed cum saturnus ad signum scorpionis
accesserit tunc et felix et gloriosus et pecuniosus erit sed et
tunc uiduam sortietur uxorem cum qua sine aliquo dissensionis
iurgio usque ad diem ultimum perseuerabit  multae etiam res
ei credentur et multas erogabit et multas cum uiris
potentioribus habebit simultates et ex ipsis simultatibus
periclitabitur nisi iouis stella bene tunc in genitura currens
periculorum istorum discrimina mitigarit erunt enim qui sic
habuerint saturnum semper magnis ac potentibus uiris contrarii
inferiorum sibi praesidia semper applicantes et frequenter erunt
in libera custodia constituti nutrient capillos propter
amicitiae alicuius incommodum uel propter infortunium mortis aut
damni alicuius misera tormenta sed cum uariis periculorum
discriminibus conquassati fuerint tunc prosperae felicitatis
subleuantur augmento ut et laudes et patrimonia consequantur et
ut hereditas eis repentina proueniat tunc enim diuitias et
maximorum fundamentorum dominia consequentur

 saturnus in cancro saturnus in cancro si fuerit
inuentus in seditionibus in causis et in multis
contrarietatibus implicabuntur qui sic eum habuerint et
quicquid a patre uel a matre fuerint consecuti misera
laceratione semper amittunt sed suis uiribus et sua uirtute
maximam substantiam consequentur et talis eorum erit uita ut et
quaerant semper et perdant sed pericula ex turbatione aliqua aut
ex aegritudinibus habebunt sed in ebdomaticis et in enneaticis
annis quamdiu xxiii aetatis annum transierint  usque ad
hanc enim aetatem maximis periculis fatigabuntur quodsi
periculorum tempore beniuolae stellae habuerint temporum
dominatum uel saturnum uel dominum geniturae prospera radiatione
respexerint uel si beniuola stella fuerit geniturae domina et
bene sit collocata uenientium periculorum discrimina mitigantur
quodsi tempore periculorum sicut diximus a beniuolis stellis
genitura fuerit adiuta erunt amissiones parentum aut fratrum aut
ex causarum conflictationibus aut ex damna sed ipse ex
omnibus periculis liberabitur sed cum in domibus suis saturnus
fuerit constitutus tunc damna tunc tempestates tunc pericula
tunc aegritudines tunc causas assidua ratione decernit sed in
diametris domorum suarum si fuerit inuentus haec eadem simili
ratione decernit  in geminis uero cum fuerit exagitabit eos
et repentinis sollicitudinibus et periculis implicabit tunc
enim et infortunia indicit et tamdiu malorum istorum
continuatione quassabit quamdiu cancri transeat signum cum enim
in tropicas cancri uenerit partes saturnus tunc iacturam
patrimonii faciet et in tantis angustiis constituet ut eos
humanitas aliena sustentet tunc turbae tunc seditiones tunc
erunt uaria uitae discrimina sed cum tropicas partes cancri
saturnus transierit praecedentia mala leuiter sopientur ut et a
sollicitudinibus et a periculis separentur  sed et numquam
prima perseuerabit uxor nec aliquando eos in primis contractibus
prosper sequentur euentus in prima enim uita inferioribus
mulieribus aut degeneribus quolibet genere copulantur sed has
easdem postea constanti iudicio mentis excludunt quodsi in hoc
signo saturnus positus aut secundum habuerit lunam aut eam
forti radiatione respexerit filios denegabit et erunt aliqua
coloris foeditate deformes nigri fellis abundantia colorati et
a nigro felle assidua contrahentes incommoda desperabuntur sane
in aegritudinibus et post aegritudines difficile conualescunt
 erunt animo simplices humani misericordes alienas
angustias subleuantes suscipientes aliena patrimonia ex his
habentes uitae subsidia erunt etiam alienorum filiorum patres
habebunt absconsa uitia et tali erunt praediti dignitate ut et
fratrum suorum domini esse uideantur erunt sane locupletes et
pecuniosi multis ac potentibus uiris noti tardi in omnibus
actibus et qui nolint cito publicis occupationibus applicari ab
omni seruitio separati et honesti ac diuini animi splendoribus
adornati uitam suam prosperis semper rationibus regant

 saturnus in leone quicumque in genitura saturnum in
leone habuerint assidua pulsabuntur inuidia in primis aetatis
annis uires habebunt interdum claris et gloriosis actibus
destinati et ex ipsis actibus maxima consequentur insignia et
maximae felicitatis ornamenta percipiunt interdum ex his actibus
separati erunt quin etiam ab omni administratione uacui sed a
parentibus aut nihil accipiunt aut si quid acceperint perdunt
sed in prima aetate et in prima iuuentute erunt languidi
periculosi et multis occupationibus implicati corporis etiam
quaedam tormenta patientur et extremorum corporum fatigabuntur
doloribus habebunt autem latentia uitia aut latentes dolores
 uirgines uero uxores ducere numquam poterunt quas uiolenter
si consecuti fuerint ab iisdem quolibet genere separantur
uerum illis uxores sortiri proderit quae iam aliquando
susceperint filios sed quamdiu primum cursus sui circulum
saturnus impleuerit neque nuptias neque patrimonium neque
gloriam consequentur nam quicquid ante hoc tempus consecuti
fuerint amittunt et in hoc signo saturnus positus duarum
nuptias decernit uxorum nam et ultra hunc numerum quascumque
aliqua consuetudinis ratione cognouerint aut proiciunt semper
aut efferunt  sed habebunt dolores ex casibus filiorum et
si luna aut cum ipso fuerit aut ad ipsum feratur filios
difficile consequentur sed et quotienscumque tropica signa
fuerit ingressus tunc decernit incommoda sed et in piscibus et
in geminis cum circumiens uenerit haec eadem decernit quae in
tropicis in ceteris uero signis maximis utilitatibus proderit
tunc enim integra etiam gloriae decernit insignia sane in
negotiis et actibus et in omni uita assidua ratione mutantur
nauigabunt fluuios grandes et maria et per deserta loca iter
facient et quicquid parentes numquam ausi sunt facere ipsi
facillimis rationibus complent  habebunt etiam plurimos
fratres aut ex alio patre aut ex alia matre sed erunt ab omni
affinitate meliores potentissimae dignitatis gratia subleuati
erunt sane cordatissimi peregrinorum inimici iracundi boni
beniuoli docti et qui incorruptam fidem in omnibus contractibus
seruent boni consilii integri et incorrupti animi multorum
amici et qui omnia ualidissimis uiribus compleant habebunt sane
in quadam parte corporis cicatricem et sustinebunt assidue
iacturas dignitatum ut frequenter ex alto dignitatis gradu
aliqua humilitatis deiectione labantur  fuerit ingressus in
quo eum diximus pericula decernere  habebunt sane
substantiam ex aliena sibi largitione collatam sed tantam ut
aliorum possint angustias subleuare erunt liberorum defensores
laborantibus hominibus semper patrocinia commodantes sed cum
haec omnia fuerint adsecuti longaeui morientur et anima eorum
ad caelum diis applicata transibit saturnus enim in leone
positus animas eorum qui sic se habuerint in terra innumeris
angustiis liberatas ad caelum et ad originis suae primordia
reuocat

 saturnus in uirgine quicumque in genitura saturnum in
uirgine habuerint in prima aetate aegritudines et uitae
patientur incommoda sed tunc malis fortioribus implicantur cum
ad capricornum uel ad taurum saturnus transitum fecerit uel cum
duplicia signa fuerit ingressus in his enim signis turbationes
damna sollicitudines dolores et periculorum repentina decernit
exitia per cetera uero signa pergens bonos actus bonas
occupationes et bonae felicitatis decernit ornatum ut ex his
actibus et patrimonii augmentum et gloriam consequantur aut
certe de incommoditatibus et laboribus et periculis liberati
requiem consequantur laetum et gloriosum habebitur id tempus
 sed si in genitura saturnus in uirginem uel ad uirginis
uenerit signum nullam illis poterit decernere felicitatem sane
plus habebunt ex suis uiribus quam ex parentum facultatibus et
erunt nunc humiles nunc subleuati de locis et de negotiis
assiduis rationibus transferuntur et quicquid primum ab eis
quaesitum fuerit miseris ac profusis lacerationibus dissipatur
et cum omnis substantiae facultas dissipata fuerit rursus aliam
facultatis substantiam consequuntur sed et ipsam pari rursus
ratione dilapidant nec aliquando quaesitum poterunt patrimonium
possidere  erunt sane circa mulieres in prima aetate semper
instabiles sed et mulieres illis in prima aetate  erunt
legibus sortiti uxores neque consentient cum ipsis neque per
ipsas utilitatis aliqua commoda consequentur sed nec uirgines
sortientur uxores sed aut ab aliis stupratas ducunt aut quae
iam susceperint filios quodsi uirgines aliquo casu uxores
sortiti fuerint uelociter ab eorum consortio separantur sed nec
unius feminae habebunt notitiam miscentur sane ignobilibus et
abiectis et eas fido diligent semper affectu  erunt sane
cordati doctrina ac sapientia pleni multis occupationibus
dediti et multa appetentes sed et ex his quaecumque assecuti
fuerint et patrimonii sui substantiam dissipabunt et pro
aliis damna assidua sustinebunt et in his ipsis erunt captiosa
falsitate fallentes erunt etiam parati ac proiecti ad pericula
in publicis constituti locis erunt popularibus studiis
implicati noti omnibus et omnibus intimati dolebunt ex
infortuniis filiorum et dissipabunt patrimonium cum in
cardinem geniturae uel cum in necessariis locis saturnus fuerit
inuentus quidam et affines suas sortientur uxores habebunt
uitia et in necessariis corporis locis assiduos dolores 
quodsi ipse dominus temporum fuerit sibi ceterisque stellis
diuidens tempora erunt in sollicitudinibus in iniuriis et in
peregrinationibus sine causa peregrinationis sustinentes
incommoda et in talibus erunt periculis ut ad multa discrimina
accedant quidam enim ex altis locis aut ex praecipitiis habebunt
pericula aut ex bestiis aut ex quadrupede aut ex aqua et sic
ante oculos suos mortis uidebunt pericula posita ut tunc se
putent iterum renatos  uenient ad conspectum magnorum ac
potentum uirorum et cum apud ipsos fuerint appetiti ab eorum
liberantur auxilio et cum ab his omnibus fuerint periculis
liberati felicitatis gaudiis subleuantur erunt sane
contentiosi et qui nunquam possint pudoris uerecundiam
sustinere erunt humani longaeui et quibus se tarde felicitas
conferat sed tunc lucebit si saturnus non fuerit geniturae
dominus

 saturnus in libra quicumque in genitura saturnum
habuerint in libra beniuolarum stellarum testimoniis adornatum
habebunt maxima subsidia facultatum quodsi nudus saturnus
beniuolarum stellarum testimonio fuerit nullum poterunt habere
uitae subsidium sed et quicquid consecuti fuerint uel a
parentibus uel ab aliis facili ratione deperdent quodsi sic
positum saturnum maliuola stella minaci radiatione respexerit
cum praecedentibus malis etiam grauia discrimina decernuntur sed
tunc erunt grauiora pericula cum ebdomaticis uel enneaticis
annis fuerint pericula ut ab his difficillime liberentur 
erunt tamen in tantis angustiis ut ab aliis quaerant cottidianae
uitae subsidia et tunc ignominia tunc angustiae tunc omnis
infortuniorum calamitas infertur si uero ipso tempore quo
imminent pericula oportuna geniturae loca beniuola stella
possederit ut ab omni infortuniorum pondere subleuantur sed
et quicquid in prima aetate consecuti fuerint miseris
lacerationibus dissipatur praesertim cum cancri signum saturnus
fuerit ingressus tunc enim in difficultatibus in damnis in
accusationibus in aegritudinibus in custodiis erunt

 cum saturnus in dextro quadrato fuerit inuentus sed et cum
principales geniturae cardines saturnus fuerit ingressus tunc
omnifariam omnium infortuniorum decernit incommoda tunc
proscriptiones tunc lacerationes patrimoniorum erunt tunc
mendicitatis onere deprimuntur tunc saturnus parentibus dolores
ex filiorum infortuniis dabit tunc paterna substantia
dissipatur tunc angustias tunc sollicitudines tunc
accusationes causasque decernit sed et cum domum suam rursus
fuerit ingressus haec eadem simili ratione decernit  hoc
etiam tempore aut indignis aut peregrinis aut seruilibus
mulieribus copulabit sed haec tamdiu sustinebunt quamdiu primum
circulum cursus sui saturnus id est xxx annos compleat uerum
post hoc tempus quamcumque fuerint sortiti uxorem obsequiis
earum capti exhibebunt integros coniugales affectus hoc idem et
in mulieris genituris decernit  erunt sane cordati semoti
boni consilii sapientes docti magni omnia desiderantes
imperiosi noti gloriosi in magnis negotiis constituti et cum
maioribus uiris uinculum amicitiae copulantes et in magnis
ciuitatibus aut in magnis populis habentes honoris insignia
erunt sane tales qui nunquam capi fallique possint contentiosi
multa discentes et multa scientes et qui cito a periculis
liberentur sed ex neruis et ex neruorum doloribus grauiter
fatigantur  erunt praepositi publicis locis alios
adiuuantes et ex aliis habentes hominum potestates erunt
felices si in bonis geniturae locis  fuerit inuentus aliena
patrimonia possidebunt multa praestabunt erunt tales quibus
dii futura praedicant et qui animi sui instinctu futura
praeuideant mancipiorum ac possessionum dominia consequentur
tradentes substantiam suam filiis et uxores et filios pro
geniturae suae decreto consequuntur morientur sane filiis
diuiso patrimonio et ab omnibus periculis ac sollicitudinibus
liberati si tamen illis integrum uitae spatium a domino
geniturae fuerit decretum quam rem sicut frequenter diximus in
omnibus genituris diligenti debes ratione colligere

 saturnus in scorpione qui saturnum in scorpione
habuerint multis turbis in prima iuuentute et multis periculis
impugnantur et neque paternae nec maternae substantiae habebunt
potestatem sed et si aliquid ex rebus paternis ac maternis nacti
fuerint id totum uariis dissipationibus minuent sed nec uita
parentum aut clara erit aut nobilis ipsi uero in prima aetate
maximis deliciis nutrientur postea uero erunt in angustiis et in
exitio et in laboribus et in aegritudinibus et cum magna
difficultate et cum magnis angustiis et in magnis laboribus
cottidianae uitae habebunt alimenta  decernuntur autem
similia pericula ebdomaticis et enneaticis annis usque ad xliii
aetatis annum sed si periculorum tempore beniuolarum
stellarum fuerint praesidio subleuati instantium periculorum
discrimen euadunt nihilominus tamen etiam sic eosdem assiduis
erroribus turbant sed cum locum suum saturnus trigona radiatione
respexerit specialiter tamen cum in cancro fuerit faciet
tristitias dolores peregrinationes angustias  uerum cum
ad leonem uenerit et stationem in eodem signo fecerit tunc
initia felicitatis dabit tunc eos facit omni ratione
proficere tunc honestatis insignia conferuntur et gloriosorum
negotiorum initiis honestantur statim enim ut in leone primam
stationem fecerit omnis genitura ad felicitatis initia
transfertur tunc enim dolores et tristitiae et sollicitudines
omnifariam sopiuntur sed nec cum primis uxoribus qui in
scorpione saturnum habuerint perseuerant sed nec uirgines sic
positus decernit uxores sed aut uiduas aut aliis iunctas
miscentur sane plurimis mulieribus sed a quibusdam morte ab
aliis repudio separantur  ualitudines sane et uitia in
scorpione positus si in extremis corporis partibus faciet et
absconsorum et latentium locorum assiduos dolores sed si
iuppiter in oportunis geniturae locis inuentus saturnum in
scorpione positum prospera radiatione respexerit et dolores et
ualitudines et uitia mitigantur sed in loco filiorum in
scorpione positus saturnus nocebit et quicumque filii primi
suscepti fuerint uario genere dissipantur postea grata sobole
gaudebunt  sed cum saturnus ad hoc idem signum id est ad
scorpionem reuersus fuerit erunt fortiores et in locis et in
populis potentes efficiuntur et clari et multi circa eos ipso
tempore efficiuntur humani haec eadem et in mulierum genituris
decernit nam sicut in institutionis libro diximus quae in
uirorum genituris dicuntur ipsa et in feminarum genituris
operantur

 saturnus in sagittario quicumque in sagittario saturnum
habuerint periculis et multis aegritudinibus implicantur et
neque de paternis neque de maternis substantiis aliquid
consequuntur in damnis uero et sollicitudinibus erunt maximis
et per semet ipsos maximam substantiam consecuti hanc eandem
rursus misera dissipatione deperdunt aegritudinibus uero et
ualitudinibus uariis implicantur et tunc habebunt periculorum
discrimina per omne uitae spatium cum ad ebdomaticos uel ad
enneaticos annos uenerint  sed ex his periculis facillimis
rationibus liberantur sed et cum quadrata geniturae intrauerit
loca id est cum aut mc aut imc partem fuerit ingressus faciet
quasdam animo uanitates faciet turbas et domesticas
dissensiones et incommoda faciet damna custodias causas
amissiones incommoda tristitias cum uero in piscibus fuerit
tunc initia felicitatis dabit et cum in eodem signo stationem
fecerit uitae et gloriae decernit insignia et patrimonii
largitur augmentum  cum uero ad geminos et cancrum uenerit
tunc erit ei ex omni ratione contrarius cum ad sagittarium et
capricornum et aquarium uenerit turbas seditionesque decernit
cum secundo tempore ad pisces uenerit rursus claros eos faciet
et totum quod perdiderunt cum augmento facultatum maximo
consequuntur  sed numquam prospere sic habentes saturnum
uxores uirgines sortiuntur et externas semper sortiuntur
uxores et habebunt semper assiduo dolores ex infortuniis
filiorum sed si iuppiter in sagittario saturnum positum nulla
radiatione respexerit nec uxores dabit nec filios habebunt sane
propter mulierem uel mulieris causa graues dolores et in aqua
uel prope aquam incurrunt grauia uitae discrimina

 saturnus in capricorno in capricorno saturnum quicumque
habuerint in partibus scilicet tropicis omnis eorum substantia
et omne fatum assidua deiectione mutabitur nam quotienscumque ad
summum gradum felicitatis accesserint totiens deceptiua
quacumque ratione labuntur et tamdiu infortuniorum
inaequalitatibus tenebuntur quamdiu primum cursus sui circulum
saturnus impleuerit uel quamdiu potestatem sui temporis
erogauerit  ibunt autem per haec uitae discrimina quamdiu
saturnus geminos cancrumque transierit erunt sane tales ut
sperentur habere maxima subsidia facultatum sed nihil magnum in
deposito  sed habentes diuitiarum opinionem domesticis
angustiis deteruntur paterna etiam eorum et materna substantia
dissipabitur sed et quicquid susceperint hoc tempore uaria
ratione deperdunt et omnem substantiam minuent  erunt etiam
in peregrinationibus et in aegritudinibus constituti et
habebunt uitae discrimina et u et uii et ix aetatis annis
praesertim cum iste annorum numerus triplicatus fuerit tunc enim
erunt in aegritudinibus in damnis in turbis in doloribus
in iniuriis erunt etiam maximis infelicitatibus demersi nisi
fuerint beniuolarum stellarum praesidio subleuati tunc enim
erunt infortunia tunc egestates ceteraque omnia quae diximus si
nullarum beniuolarum stellarum praesidium istorum malorum
impetum fregerit tamdiu autem erunt in his malis quamdiu loca
sua saturnus ingressus ad dextrum uenerit trigonum  sed
omnifariam in capricorno constitutus cum ad geminos et ad cancrum
uenerit omnium contrarietatum decernit incommoda sed cum in
leone erit et in ea fuerit parte in qua est regulus
constitutus tunc actus maximos et prosperae felicitatis augmenta
decernit sed nec in hoc signo constitutus uirginem dat uxorem
sed hanc eamdem aut repudio separat semper aut morte sed et
quaecumque illis primae desponsae fuerint non easdem patitur
 aut in matrimonio perseuerare sortientur uero uxores ab
aliis stupratas sed hi filios ex duabus mulieribus suscipiunt
habebunt tamen dolores ex assiduis mortibus filiorum aut filii
illis in perpetuum denegantur  dolores uero et ualitudines
aut in extremis partibus corporum aut in absconsis et
necessariis habebunt sed maximas incurrunt uitae tempestates et
maxima pericula cum saturnus cancrum fuerit ingressus sed cum
ad leonem transitum fecerit ex istis tempestatibus liberati
tranquillam serenitatis laetitiam cum maximo consequuntur
felicitatis augmento tunc enim saturnus requiem tunc pecuniarum
augmenta tunc substantiam tunc sanitatem tunc laetitiam tunc
rectum ordinem uitae sopitis omnibus infortuniis largitur

 saturnus in aquario quicumque saturnum in aquari
habuerint erunt in prima aetate deiecti et quicquid paternum
susceperint perdunt sed et quicquid primum habuerint eadem
laceratione dilapidant et tunc ipsi et per semet ipsos ex magnis
actibus proficiunt habebunt autem ex aegritudinibus maximas
uitae tempestates sed ab his omnibus liberantur erunt autem
periculorum discrimina in ebdomaticis et enneaticis annis usque
ad xliii aetatis annum  erunt autem pericula maxima hoc
tempore erunt aegritudines erunt causae erunt terrores erunt
peregrinationes erunt tales humilitates ut ad detrimentum
captiuitatis et seruitutis ueniant erunt angustiae erunt
labores sed haec omnia talia erunt ut ad similitudinem miserae
mortis accedant sed post haec omnia discrimina si iuppiter et
uenus in genitura bene fuerint collocati gloriam lucra et
dignitatis consequuntur insignia habebunt etiam aut uitium aut
ualitudinem aut ex igni et ferro insignem cicatricem  sed
et quascumque fuerint uxores legibus sortiti erunt inutiles et
tales quae contra iuris ordinem uiuant sed tamdiu his incommodis
laborabunt quamdiu saturnus in leonis uenerit signum ante enim
quam ad leonem uenerit patrimonium minuit tunc damna decernit
tunc iniurias tunc uanitates tunc domesticorum mortes tunc
tanta decernit infortunia ut homines malorum continuationibus
quassati sibi uehementer ipsi mortem inferre conentur  sed
et cum in quadratis lateribus fuerit haec eadem simili ratione
decernit ut haec malorum incommoda per dies singulos crescant
tunc ex morte affinium dolores tunc tempus frigidum tunc erunt
misera paupertatis incommoda praesertim si in quadratis locis
saturno constituto uii uel ix aetatis anni superuenerint tunc
enim erunt custodiae ignominia mendicitatis intonsorum crinium
illuuies praesertim si in aquario saturnus constitutus ipse
fuerit temporum dominus  multos tamen  ut in ipsis
templis laboriosis actibus implicentur sed ex ipsis actibus
uariis discriminibus afficiuntur ut non facile possint euadere
et sic constituti nullum iter felicitatis inuenient sed
erogabuntur omnia  causas autem publicas forte dicentes
sed si sic posito saturno iuppiter in necessariis geniturae
locis fuerit inuentus et his temporibus in quibus sunt pericula
aut fuga aut longis peregrinationibus subtrahuntur  sed
cum haec omnia saturnus impleuerit et cum per haec mala maximum
uitae cucurrerit tempus tunc paulatim ab infortuniis liberati
ceruices erigunt et omni sordium squalore deterso honesto
dignitatis habitu uestiuntur ipsi se consulentes et uitam suam
per gradus singulos erigentes et tales se patrimonii dignitate
constituunt ut et hominum illis regimen et gubernacula
committantur erunt autem gloriosi habentes maximae potestatis
insignia regionibus et populis potestatis licentia praepositi
ita ut in publicis locis et ciuitatibus dignitatis eorum
sempiterna memoria relinquatur  tunc potentibus uiris tunc
regibus pro geniturae mensura amicitiae gratia iungentur tunc
dona tunc in templis loca tunc sacerdotia consequentur tunc
laetitiae tunc diuitiarum fructus accipiunt tunc seruitium
tunc fundamentorum tunc uirorum ac mulierum dominia possidebunt
tunc mobilia tunc pecuniae conferentur et tantum erunt
locupletes et diuites ut et alios sua facultate sustentent tunc
omnes affines defensionis eorum praesidio subleuantur sed cum
istius felicitatis senserint commoda et cum magnifica diuitiarum
fuerint affluentia copiosi et earumdem diuitiarum ceperint
fructus cum bona fama longaeui morientur

 saturnus in piscibus quicumque saturnum in piscibus
habuerint neque paternam neque maternam substantiam possidebunt
et omnibus rebus perditis nudi relinquuntur sed et quicquid
in prima aetate quolibet genere possederint etiam hoc cum misera
laceratione deperdunt sed per semet ipsos magnos actus agentes
maximam quaerunt substantiae facultatem habebunt etiam maximas
aegritudines et maxima discrimina praesertim cum septenos uel
nouenos annos intrauerint id est ebdomaticos uel enneaticos
et periculorum continuatio usque ad xxxiii annos aetatis
extenditur  sed in his periculis non solum erunt
aegritudines sed et causae et accusationes sine causa et sine
ratione conceptae erunt turbae et seditiones repentinae et
assidua animi tormenta et insperata in aquis pericula et cum
mulieribus dissensiones sed nec proderunt eis quascumque uxores
primas fuerint sortiti sed nec uirgines in piscibus positus
saturnus decernit uxores et cum in omnibus geniturae cardinibus
circumiens fuerit maximis difficultatibus et maximis eos
faciet contrarietatibus implicari praesertim in primo cursus sui
circulo constitutus  sed quamdiu xxx annos conpleuerit et
spatia secundae aetatis intrauerit tamdiu saturnus malorum
decernit incommoda sed cum ad cancrum uenerit tunc tempora
illis meliora decernit cum uero in signo leonis intrauerit tunc
negotia eorum corrigit tunc gloriam tunc patrimonium tunc
honores maximos consequentur tunc omnes actus eorum prospere
sequetur euentus tunc illis fides tunc magnorum uirorum negotia
credentur ex qua administratione patrimonii consequentur
augmenta  in extremis autem partibus corporis aut in parte
corporis absconsa  habebunt etiam in ipsis partibus
assiduos dolores habebunt etiam ex ferro maximas cicatrices sed
ex filiorum casibus habebunt assiduos dolores sed cum illos
saturnus prioris temporis tempestate quassauerit tunc illis
laetitiam et ex filiis decernit et ex gratia coniugalis
secundum geniturae mensuram atque substantiam quam ceterae
stellae sua auctoritate decreuerint

 iu  

 sed nunc explicatis saturni decretis ad iouis decreta
ueniamus

 iuppiter in ariete quicumque iouem in ariete habuerint
in prima aetate in omni actu turbantur quamdiu compleuerint
geniturae contraria sed cum haec tempora completa fuerint tunc
honestates tunc felices actus tunc bona tempora tunc
proficiendi tempus tunc maximorum negotiorum actus decernuntur
tunc potentium et magnorum uirorum amicitiis copulantur aut in
magnis ac regiis domibus constituti potentis administrationis
officia creduntur tunc patrimonia maxima consequuntur et
dominandi accipiunt potestatem et ex uxoribus et filiis
laetitiae releuantur augmento tunc enim conferuntur potentiae et
honoris insignia tunc regimen potestatemque hominum sortiuntur
tunc in omnibus causis et in omnibus actuum et causarum
certaminibus uictores exsistunt et quicquid tacita cogitatione
tractauerint id totum facillima ratione completur  iuppiter
enim homines facit praeconio bonitatis ornatos habebunt sane
circa os quoddam signum erunt autem alienorum patrimoniorum
domini erunt religiosi in deorum cultu et cum fide omnium
secreta seruabunt et a potentioribus uiris uel a regibus ad
magnae administrationis officia diriguntur imperiosi in omnibus
actibus exsistentes et fortes sed erunt prima eorum tempora
difficilia sed postea prospere complebunt omnia deorum adsidua
monitione formati praesertim si in principalibus geniturae locis
positum et non in deiectis saturnus uel mars uel sol uel
mercurius uel uenus uel luna trigonica radiatione respexerit

 iuppiter in tauro quicumque iouem habuerint in tauro
erunt in maxima gloria et in maximis potestatibus sed posteaquam
 tempora inpleuerit in primis enim temporibus graui
periculorum tempestate quassantur in aegritudinibus enim et in
seruitiis et in causis uersabuntur tune cum potentioribus
contentiones tunc damna tunc labores tunc decernuntur
iniuriae sed postea quam fuerint oppressi prosperos omnium
negotiorum habebunt euentus tunc glorias tunc potentium
amicitias sortiuntur tunc eis potentes uiri uitae suae secreta
committunt

 nauigabunt autem in magno mari aut in fluuiis uersabuntur
etiam cum scelestibus aut cum infamibus uiris 
religionibus seruientes sed his a mulieribus uitae praesidia
conferuntur et per ipsas magnae dignitatis et maximorum honorum
insignia consequentur erunt tamen iusti fortes amicis
exhibentes amorem erit in ipsis liber sermo pro amicis fortiter
excusabunt erunt sane temerarii in omni certaminum contentione
fortes et in qui sibi numquam sed amicitiis semper prodesse
desiderent  sed existunt illis amici frequenter ingrati et
frequenter lapsis iterum corriguntur erunt duorum patrum
filii unius per naturam alterius per adoptionem aut duarum
matrum sed inter initia habebunt et ex uxoribus gaudia et postea
dolores et ex filiis similiter multis proderunt maxima
habentes felicitatis insignia sed haec omnia pro mensura
geniturae decernit

 iuppiter in geminis quicumque iouem in geminis
habuerint erunt in maximis gloriis et potestatibus in
amicitiis gratia noti semper ornati et cum multa quaesierint
haec eadem rursus amittunt fortuna eorum assidua commutatione
uariatur in primo enim uitae tempore erunt in dissensionibus et
in multis negotiis et in damnis et in angustiis et in
aegritudinibus et de uxore et de filiis habebunt assiduos
dolores quamdiu xlu annos aetatis impleuerint intra enim hoc
temporis spatium de quo geniturae dominus decreuerit quicquid
habuerint dissipatur  uerum cum hoc tempus fuerit emensum
tunc notitiam tunc habebunt subsidia facultatum habebunt et in
primo tempore cum uxoribus dissensiones postea prospera
matrimonia possidebunt  in publicis locis et ex his
accipient felicitatis insignia sed haec pro mensura geniturae
decernuntur et pro ceterarum stellarum mixturis ac radiationibus
quod te in omnibus seruare et meminisse conuenit

 iuppiter in cancro quicumque in cancro iouem habuerint
erunt potentium amici et cum his uersabuntur secreta eorum
fideli taciturnitate seruantes et cum tempora eorum possidere
coeperit iuppiter tunc illis patrimonia tunc honores tunc
gloriae conferuntur insignia sed numquam illis nec felicitas nec
fides amicitiae perseuerat sed erunt frequenter humiles tunc
peculiariter cum saturnus principalia geniturae loca fuerit
ingressus uel cum ad aquarium uel piscium uenerit signum tunc
maximorum discriminum difficultatibus implicantur tunc pericula
tunc turbae tunc damna tunc aegritudines fiunt tunc cum
potentibus uiris aut cum affinibus simultates tunc falsas
accusationes et publici sermonis inuidiam subibunt  sed haec
tunc mitigantur cum saturnus et iuppiter in quadratis huius
signi lateribus fuerint inuenti sed cum saturnus ad hoc idem
uenerit signum et iouis se applicauerit stellae infinitum
proderit plus tamen cum ad signum leonis transitum fecerit nam
cum in leone tempora secundae stationis intrauerit decernit
felicitates glorias et honoris alicuius insignia tunc plurimis
hominibus imperabunt tunc omnium aduersariorum superatur
improbitas tunc notitiam eorum felix subleuat fama tunc
licentia erit ut et alios sustentare possint  sed cum
felices fuerint rursus partem felicitatis amittunt sed haec
secundum decreti differentiam decernuntur habebunt ex muliere
uel uxore laetitiam laetabuntur etiam suscepta sobole et
fundamentorum et mobilium dominia consequentur post uariam
aetatem et inaequabilitatem uitae ad prospera commoda
felicitatis accedunt ut sint admiratione digni ut et ipsi
mirentur qua ratione ad tanta peruenerint felicitatis insignia

 iuppiter in leone quicumque in leone iouem habuerint
erunt in multis laboribus et fatigationibus quamdiu saturnus
relictis piscibus ad arietis uenerit signum cum enim iouem in
leone positum trigonica saturnus radiatione respexerit tunc
potestates tunc glorias tunc notitias tunc potentium amicorum
praesidia consequuntur et in disciplina constituti maximos
fructus accipiunt tunc ad omnes actus prosperis prouecti
promotionibus ueniunt tunc gratum tempus habentes procurationis
officia tractabunt sed primae eis uxores non proderunt  sed
nec uirgines sortiuntur uxores sed ab aliis stupratas erunt
sane felices per semet ipsos felicitatis insignia consecuti
posteaquam patrimonium paternum fuerit amissum erunt tamen
fortes animo profusi liberales et qui res alienas praua
cupiditate desiderent

 iuppiter in uirgine quicumque iouem in uirgine
habuerint mundi honesti bene nutriti erunt et pudici
efficaces fideles semper amicos bono diligentes affectu
ingenui moribus contentiosi potentes laboriosi non habentes
unum in uita cursum quamdiu diametrum saturnus transient eius
signi in quo ipse saturnus in genitura fuerit constitutus sed et
cum in piscibus fuerit erunt in tempestatibus in damnis in
aegritudinibus in doloribus in sollicitudinibus  sed cum
de piscibus saturnus transierit tunc gloria tunc potentia tunc
sortiuntur uxores pudicas et beniuolas maritorum commodis
seruientes habebunt de filiis dolores quamdiu tempora saturni
completa fuerint erunt in magno honore et in magnis
potestatibus quae potestates pro geniturae substantia
decernuntur

 iuppiter in libra quicumque iouem habuerint in libra
iactationes et turbas habebunt in prima semper aetate
praesertim si saturnus in diametro iouis uel in diametro lunae
fuerit inuentus tunc enim damna tunc domesticae dissensiones
tunc tristitiae tunc iniuriae tunc ignominiae tunc causae
tunc peregrinationes tunc offensae tunc patrimonii
dilapidationes decernuntur

 sed cum haec diametra saturnus transierit et per oportuna
geniturae loca iuppiter coeperit currere tunc initia felicitatis
accipient tunc gloria laetitiaque decernitur tunc consequentur
idonea subsidia facultatum quotienscumque iuppiter post
excessum saturni ad oportuna geniturae uenerit loca tunc iungit
eos aut potentibus uiris aut ducibus aut regibus tunc notitia
tunc nobilitas decernitur secundum geniturae substantiam tunc
illis potentium uirorum secreta creduntur tunc res tunc
patrimonia potentium illis uirorum committuntur  erunt sane
fabricatores pastinatores multorum mobilium dominia
possidentes habebunt ex uxore et filiis laetitiam sed cum
primum fuerint infortuniis fatigati et in omnibus causis pro
ipsis sententiae proferuntur sed si sine consortibus litigarint
tunc enim prosperos habebunt euentus in omnibus si ab omni
commutationis fuerint consortio separati habebunt quoddam
signum in corpore erunt etiam aut duorum patrum aut duarum
matrum filii erunt alienorum patrimoniorum dominia possidentes
religiosi deorum cultores sed primum uitae tempus eorum habebit
maximas difficultates postremum uero honestis actibus
honorabitur

 iuppiter in scorpione quicumque iouem habuerint in
scorpione erunt gloriosi potentes praesertim cum ad aestiua
tropica signa saturnus uenerit nam in ceteris signis saturno
constituto et in primo geniturae quadrato erunt in
aegritudinibus et turbis et in accusationibus et commotionibus et
causis et dissensionibus et in negotiorum humilitatibus cum
uero saturnus primum quadratum exierit id est cum ad pisces
transitum fecerit erunt cum potentibus cum ducibus cum
regibus secreta eorum fideli taciturnitate seruantes 
nauigabunt grandes fluuios ac maria et per steriles et per
infames homines aut mulieres maxima negotia perpetrabunt erunt
propitii multitudini in populo habentes insignia potestatis
fortes et animo pariter et corpore et magnae substantiae dominia
consequentur habebunt laetitiam ex uxoris affectibus et
filiorum sed priore dissensione sopita regentur etiam a
potentioribus uiris et regibus ad alicuius administrations
potestatem  constituti plurimis proderunt hi cum in prima
aetate fatigati fuerint felici senectute laetantur sed et hic
hoc seruandum quod in signo arietis diximus

 iuppiter in sagittario quicumque iouem habuerint in
sagittario erunt gloriosi potentes nobiles noti duces
potentes uel ducum aut potentium amici locupletes copiosi
docti sed quicquid consecuti fuerint tamdiu perdent quamdiu
prima loca geniturae saturni stella transierit tunc enim erunt
in turbationibus in doloribus in seditionibus et quodcumque
complere uoluerint prosperos non habebunt euentus  erunt
autem in ipsis temporibus in angustiis et in laboribus quamdiu
completo iuppiter secundo cursus sui circulo locum suum prospera
radiatione conuenerit tunc enim gradatim omnia prospera pro
locorum potestate decernit tunc notitiam tunc gloriam tunc
potentiam tunc potestatem tunc patrimonii largitur augmenta
tunc hilaritatem tunc laetitiam dabit tunc matrimonia filiosque
decernit sed qui sic habuerint iouem aliena patrimonia
possidebunt erunt sane boni apti ad omne humanitatis officium
 in primo sane uitae suae tempore in omnibus rebus erunt
instabiles et cum uxore dissentient sed in medio aetatis cursu
constituti prospera felicitate laetantur sed si in genitura
saturnus iouem in sagittario constitutum aut quadrata aut
diametra radiatione pulsauerit aut uxores non habebunt aut
filios praesertim si in finibus saturni iuppiter fuerit
inuentus erunt sane homines magnae fortunae liberales
amabiles multorum amici omnibus noti mundi honesti omni
genere bonitatis ornati praesertim si in primis geniturae locis
constitutus quamcumque de ceteris stellam trigonica radiatione
respexerit

 iuppiter in capricorno quicumque iouem habuerint in
capricorno erunt gloriosi potentium amici amicorum secreta
fedeli taciturnitate seruantes erunt felices sed cum iuppiter
spatia secundi cursus impleuerit nam ante hoc tempus in
quocumque honore fuerit ab eius honoris potentia deicitur et
erunt in angustiis et in difficillimis actibus notationibus
humilitatibus humillimis hominibus seruientes tamdiu quamdiu
secundum trigonum signi eiusdem loci saturnus transierit 
ante hoc enim tempus in plurimis doloribus et in damnis et in
causis et in contradictionibus uersabuntur et suorum mortes
uidebunt et multis infortuniis implicabuntur et in tantis erunt
infelicitatibus constituti ut ab ista malorum continuatione
morte cupiant liberari sed cum saturnus transierit haec quae
diximus loca exclusis omnibus malis atque sopitis maxima
felicitatis commoda consequentur et plurimorum conuersationibus
subleuati magnis erunt praepositi facultatibus secundum
geniturae uires atque substantiam 

 u  

 cum talibus si consortium iungas numquam illis fidei tuae
secreta committas numquam aliquid simplici ratione commendes
abnegabunt et impudentiam suam irreligiosam periurii
defensione communient erunt ad omne perfidiae facinus armati
praesertim si sic mercurio constituto rursus in mercurii
finibus mars fuerit inuentus uel si in deiectis geniturae locis
mercurium positum mars superior effectus quadrata radiatione
pulsauerit  tunc etiam propter haec criminum facinora aut
diuturna carceris custodia aut perpetuis damnantur exsiliis aut
criminum portione possessi sed et metuentes imminentis
sententiae seueritatem desertis patris laribus ad semota et
longinqua loca fugitiuo errore ducuntur quodsi sic mercurio et
marte constitutis luna plena luminibus per quadratum uel
diametrum feratur ad martem nec eam beniuolae stellae prospera
radiatione conueniant nec malitia martis aut mercurii testimonio
iouis aut ueneris fuerit mitigata propter haec facinora seuera
animaduersione plectuntur

 mercurius in domo uel in decano solis si mercurius in
domo uel in decano solis fuerit inuentus et fuerit diurna
genitura faciet mediocres animo pariter ac mente mediocriter
audientes et excogitantes sed et ipsos difficiles ac malitiosas
litteras tractare perficiet ac laboriosarum litterarum officia
commendat aut publicis faciet officiis deputari cordatos etiam
cum quadam curiositate perficiet secretis et illicitis actibus
inefficacibus studiis implicatos  si uero fuerit nocturna
genitura aut mente captos faciet aut aures linguamue debilitat
errores uitae decernit aut uitia aut facit tales quos semper
malae famae iudicia persequantur et quos nunquam rectum iudicium
boni sermonis insinuet

 mercurius in finibus ueneris si mercurius in finibus
ueneris uel in decano fuerit inuentus in diurna nocturnaque
genitura omnia simili ratione decernit tunc enim sermones
hominum grato faciet splendore uenustatis ornari et potentibus
ac regibus fido necessitudinis amore coniungit et reddit tales
qui omnia rectis soleant consiliorum rationibus inuenire et
quorum omnes actus prospere sequatur euentus  duplicibus
litteris imbuentur computos omnes consequentur et omnes
sollertiae disciplinas aut athletis hominibus potentiae alicuius
erunt honore praepositi aut musicae modos dulci modulatione
componunt aut sequuntur certe poeticae disciplinam aut erunt
infectores colorum aut per ipsos aromatum odor suauitatis
adfertur aut pretiosarum gemmarum merces aut peregrinae
negotiationis officia tractabunt ut omnifariam ex istis actibus
et patrimonium illis conferatur et dignitas erunt sane in
uenereo coitu libidinosi et qui aliena matrimonia praua mentis
cupiditate corrumpant erunt uitiosi et qui de istis uitiis
crebra semper pulsentur infamia

 quid autem mercurius in domo lunae decernat in primis libri
partibus dictum est

 ui  

 luna in domo sua uel in decano suo si luna in domo sua
uel in decano suo fuerit inuenta et sit nocturna genitura
magnam substantiam et magnae gloriae decernit insignia et
potentiae cuiusdam assignat officium praesertim si in
principalibus geniturae locis fuerit inuenta faciet per semet
ipsos idonea sibi quaerentes subsidia facultatum efficaces
populares artifices si uero fuerit diurna genitura faciet
laboriosos peregrinos et quorum uita frequenter periculorum
continuatione quassetur aut ualitudines et uitia cum acerborum
dolorum cruciatu semper indicit sane in nocturna genitura si in
domo sua uel in decano posita ix ab horoscopo tenuerit locum
felicitatem diuitias gloriam principatum cum maxima potestate
decernit

 luna in finibus saturni si luna in finibus saturni
fuerit inuenta aut in decano et sit plena luminibus facit
languidos frigidos et animo pariter et corpore et qui ab omni
sint audacia separati habentes tamen ingenium temeritatis ardore
 et quorum intestina frigidi humoris tormenta conficiant
si uero fuerit minuta luminibus facit tales quorum desideria et
actus numquam prospere sequatur euentus et qui amissa
patrimonii facultate misero paupertatis onere deprimantur
tardos in omnibus actibus et languidos animo pariter et corpore
alios pthisicos alios spleneticos efficiet aliorum renes acerbo
dolore discruciat alios importuna sanguinis profusione
debilitat

 luna in finibus iouis si luna in finibus iouis uel in
decano fuerit inuenta et plena luminibus faciet homines
honestos efficaces et qui omnes actus prosperis semper
rationibus compleant patrimonia propria sibi uirtute quaerentes
alios mercandi gratia ad peregrina ducit loca si uero fuerit
minuta luminibus ex morte parentum infortunia decernit et
orbitates et patrimonium minuet mediocrem uitam cum quadam
humilitate decernit aut neruorum dolores efficiet si in
maliuolarum stellarum signis fuerit inuenta

 luna in finibus martis si luna in finibus martis uel in
decano per diem plena luminibus fuerit inuenta expositos faciet
aut ignobiles aut uitium ualitudinemque decernit aut
periculorum uiolentiis aut repentinis faciet casibus implicari
si uero fuerit nocturna genitura aut parentes uitio dissensionis
separat aut matrem ostendit ignobilem quosdam uero
peregrinitatis alios aegritudinem quassat incommodis  si
uero per diem fuerit minuta luminibus in his in quibus diximus
partibus uel decanis patrimonium dissipat et periculosorum
negotiorum decernit officia et ex negotiis ipsis caduca
discrimina aut miseras ualitudines uitiumque decernit si uero
fuerit nocturna genitura et sit minuta luminibus faciet
efficaces et officia multa tractantes fortes gloriosos et
quibus publicorum negotiorum officia credantur sed qui
peregrinis regionibus immorentur et quos semper in omnibus
actibus prospere sequatur euentus

 luna in domo uel in decano solis si luna in domo uel in
decano solis fuerit inuenta plena luminibus et sit diurna
genitura faciet populares sed quibus publica committantur
officia faciet efficaces sed ut omnia negotiorum genera prospero
compleant semper effectu si uero in oportunis geniturae locis
fuerit inuenta id est si mc uel horam partili radiatione
possederit et plena luminibus iouis fuerit radiatione adornata
faciet potentes imperatores reges uel tales administratores
quorum potestati orbis terrarum iudicia credantur  si uero
fuerit minuta luminibus faciet ad nullos actus necessarios
humiles et animo pariter et uita qui numquam in aliquo negotio
perseuerent quorumdam matres debilitatas et longa aegritudinis
continuatione quassatas malae mortis faciet subire discrimina

 luna in finibus ueneris si luna in finibus ueneris uel
in decano fuerit inuenta et sit plena luminibus faciet
infamibus semper amoribus implicatos et incestis libidinum
cupiditatibus deditos impuros libidinosos et qui erraticis
semper amoribus inhaerescant si uero fuerit minuta luminibus
bones actus cum maximae felicitatis decernit augmento et ex
numero affinium matrimonium prosperis decernit auspiciis

 luna in finibus mercurii si luna in finibus mercurii uel
in decano fuerit inuenta et sit plena luminibus faciet
perfidos et qui res commendatas obstinato mentis furore et auaris
cupiditatibus abnegent faciet etiam effractores fures
malitiosos et qui mendacia sua umbra quadam soleant ueritatis
ornare aut proditores suorum facit aut qui deos obstinati
sacrilego furore contemnant erunt sane laboriosi operarii sed
qui numquam fructus ex laboribus consequantur et quos perpetui
operis laboriosa sollicitudo discruciet  si uero fuerit
minuta luminibus aut pthisicos faciet aut insanos aut mente
captos malos malitiosos et qui ad omne malitiae uirus libenter
accedant et qui aut malos homines aut mala negotia obstinata
animositate defendant et quorum per dies singulos ad omne
facinus crescat improbitas sed et ipsi similes sibi homines
nocere consueuerunt quodsi mars in iisdem partibus cum luna
fuerit inuentus hos eosdem malae conscientiae consortio
latronibus iungit aut uariis facit accusationibus implicari et
carceri tradit aut publicis ligat uinculis catenarum si uero
nihil horum fuerit miseros misera morte prosternit patrimonium
ac uitam pariter humiliat uitia ualitudines et acerba mortis
discrimina cum misera calamitate decernit

 uii  

 haec tibi sunt omnia mauorti decus nostrum specialiter
intimata nec a nobis aliquid temere est praetermissum quod
non diuini ueteres et istius interpretes disciplinae prudentis
sollertiae et docti sermonis studio protulerunt sed hoc quod
frequenter diximus iisdem prudentiae tuae commonitionibus
intimamus ut omnem uim stellarum mixturas omnium signorum
partium etiam efficacias pro locorum potestatibus compares nec
ex unius stellae cursu totam geniturae uelis explicare
substantiam  sed horoscopum cum xii locorum potestatibus
iungas stellas etiam cum stellis singulis compares et quaeras
quae stellae cum horoscopo qua radiatione iungantur et quatenus
uires suas stellae et ipsae aut impugnent aut erigantur quas
etiam formas singulis stellis signorum aut partium naturalis
species attribuat quid singulorum etiam locorum ac cardinum
decernat auctoritas cum haec omnia sagaci fuerint inquisitione
collecta tunc inspecta geniturae substantia de singulis rebus
prome sententias sed has easdem moderata prius comparatione
formatas  sortus etiam et anaphoras signorum diligenter
inspice nec enim semper ingressus ueneris locorum iuppiter
decernit uxores nec ingressus filiorum locum filios tribuet sed
illis haec reddit quibus uxores uel filios totius substantia
geniturae decreuerit

nec semper mars circumiens in occasu horoscopum minacibus
radiationibus respicit nec semper saturnus ab horoscopi parte
ueniens grauia periculorum discrimina generali malitiae
atrocitate decernit sed quibuscumque ex totius geniturae
substantia pericula decreta sunt tunc ex signorum anaphoris
prouecti et effecti temporum domini omnium periculorum ordines
exequuntur  unde saepissime commonitione conuentus per
singularum stellarum mixturas et partium potestates animum tuum
diuina institutione formatum sollerti coniectura debes
instruere frequenter enim iouis bonitatem mali signi mutat
hospitium et malitiam saturni bonae partis hospitium salutare
debilitat nec debes ex malo loco sperare discrimen cum hunc
eundem locum salutare sidus aspexerit et maliuolarum stellarum
minaces radii ex loci oportunitate franguntur sic omnia in
genituris hominum locorum partium signorum stellarumque mixtura
componit quae si omnia aequata moderatione collegeris omne
fatum hominis uerissimis poteris explicare sententiis

 sed hoc explicato libro sermo poster ad sexti libri
principia transferatur illic enim omnes tibi stellarum mixturas
uerissimis interpretationibus explicabo ut explicato libro
intentio nostra ad specialem interpretationem apotelesmatum
transferatur

 liber sextus  

 i  

 frequenter mauorti decus nostrum de mixturis stellarum
sermo noster admonuit nihil tibi aliud in omnibus sententiis
nihil in decretorum substantia nisi efficaciam mixtae
temperationis insinuans praesertim cum in genituris hominum
aliud primi aliud secundi cardines faciant  primi enim
cardines horoscopum mediumque possident caelum secundi cardines
imc occasumque suscipiunt et ex quattuor istorum cardinum uaria
semper et contraria potestate  substantia et omnes stellae
pro naturae suae potestatibus aliud in primis constitutae
decernunt cardinibus aliud in secundis

 sed et quintus et undecimus ab horoscopo locus id est bonae
fortunae et boni daemonis signa a pigrorum locorum inerti
humilitate dissentiunt nec cum pigris ac deiectis locis aliqua
radiationis societate iunguntur sed horoscopo felici societate
radiationis adsociantur tertiam uero decernendi efficaciam
nonus ac tertius locus ab horoscopo sortiuntur quia et haec
loca horoscopo maximum consortium societatis adiungit 
secundus uero et octauus ab horoscopo locus ab omni horoscopi
uinculo dissoluto societatis consortio separantur sextus et
duodecimus ab horoscopo locus omni ratione societatis excluditur
et caduca humilitate deiectionis impugnatur  ex ista locorum
uarietate aut erigitur stellarum potestas aut decidit sicuti
praecedenti explicatione monstrauimus in tertio enim libro
specialiter comprehendimus quid in quo loco singulae stellae
constitutae decernant  sed tu quibuscumque precibus implora
ne quando sextum aut duodecimum ab horoscopo locum secundum
etiam aut octauum in decretis hominum aut beniuolarum aut
maliuolarum stellarum cursus obtineat haec enim loca ab omnibus
stellis inimicis semper radiationibus occupantur  nam haec
loca quodcumque stellarum sidus insederit aut bonitatis suae
perdit salutare praesidium aut si malignum fuerit fortius ad
nocendum exasperata malitiae potestatem firmantur in his
locis maliuolae stellae cum luna positae omnia generaliter sine
aliquo remedio infortuniorum exitia decernunt beniuolae uero in
absconsis locorum quodammodo humilitatibus clausae potestatis
suae perdunt salutare praesidium

 sed et aliud in diurnis aliud in nocturnis genituris
operatur diuersa stellarum mutabilisque condicio et uarias
habent decernendi potestates cum fuerint trigonica uel quadrata
uel diametra sibi singulae stellae radiatione coniunctae 
hinc enim omnis mixturarum societas temperatur hinc tota
decretorum potestas inspicitur in uicem sibi enim stellae pro
natura sua uel pro condicione semper oppositae fata hominum in
aequabili uarietatis moderatione componunt

 hanc tibi nunc mauorti decus nostrum mixturarum explicabo
substantiam ut plenam tibi insinuem huius diuinae prudentiae
disciplinam sed antequam ad explicationem mixturarum sermo
noster accedat pauca tibi de splendidarum stellarum dicam regiis
potestatibus ut huius libri principia augustarum stellarum
explicationibus adornentur

 ii  

 de claris signorum stellis claras stellas et augusta
maiestatis radiatione fulgentes in signis omnibus inuenimus sed
regales in quattuor in leone scilicet in scorpione in aquario
et in tauro sed in quibus partibus istarum augustum lumen
inuenias breui oratione monstrabo  quinta pars leonis habet
stellam lucido splendore fulgentem in hac stella si crescens
lumine luna fuerit inuenta horoscopi aut mc partiliter
possidens cardinem regna et maximae potestatis decernit imperia
 sed et aquarii xx pars simili maiestatis splendore
decoratur nam et in hac stella id est in aquarii parte xx si
fuerit luna orta plena luminibus possideatque primos geniturae
cardines simili modo regalis potentiae et imperatoriae
dignitatis decernit insignia sed et xu tauri pars et xxuii et
xxx honorum lumine pariter et maiestatis ornantur in xu enim
parte tauri luna si fuerit inuenta potentissimae et affluentis
substantiae decernit augmenta si primos geniturae possederit
cardines  in uigesima uero et septima parte tauri luna si
fuerit inuenta magnae dignitatis decernit insignia et facit
tales homines qui maximorum populorum uitam sua potestate
sustentent donantes populo quicquid populari fuerit studio
postulatum magnifica et praeclara templis donaria consecrantes
ut ex istis perpetuis gloriae splendoribus honorentur 
trigesima etiam pars sicut diximus tauri diuino maiestatis
micat lumine et in hac enim parte si luna fuerit inuenta magnae
potestatis insignia licentiamque decernit si uero in ista parte
constituta in primis cardinibus fuerit inuenta ducatus imperia
regnumque decernit praesertim si eam lumine crescenti prospera
iuppiter radiatione respexerit  tunc enim potestatis suae
licentia subleuati et maris et terrae dominia possidentes et
per mare et per terras exercitum feliciter ducunt

haec eadem etiam in uii scorpionis perficiet ipsam enim partem
similis splendor maiestatis exornat  sed in ista parte luna
in primis cardinibus constituta cum praecedentibus dignitatis
insignibus dirae crudelitatis et immodici terroris decernit
horrorem qui sic enim habuerint lunam in maxima potestatis
licentia constituti contra omnes homines effrenata crudelitate
grassantur

 haec tibi interim ex libris moerogeneseos parua
collegimus sed hoc explicato opere etiam illa promissa
reddemus nunc mixturas stellarum omnes sicut promisimus
intimamus ut omni mixturarum temperatione composita totum
quicquid promisimus explicemus de claris enim stellis omnium
signorum in postremo libro id est in octauo et de decretis
earum omnia tibi specialiter dicam

 iii  

 saturnus et iuppiter trigoni omnes stellae si se
trigonica radiatione respexerint siue beniuolae siue maliuolae
stellae prosperis mixturarum temperationibus comparantur et
maliuolarum quidem ex ista radiatione mitigatur improbitas
beniuolarum uero salutaria beneficia conualescunt  si itaque
saturnus ioui fuerit trigonica radiatione coniunctus et pigra et
deiecta loca uitauerit ista coniunctio sint et ambo in his in
quibus gaudent signis uel unus eorum in domo sua constitutus
alium trigonica radiatione respiciat sintque horoscopi partibus
radiatione sociati infinitas copias cum maxima felicitate
decernunt praesertim si unus de duobus id est aut saturnus aut
iuppiter lumen lunae crescentis exceperit  tunc enim
saturnus infinitarum diuitiarum ac magnarum possessionum
dominia largitur tunc sementes agros tunc pascua siluasque
decernit sacrarum etiam quarumdam aedium publicos fabricatores
efficiet et ut ex ista fabricatione maximum meritum dignitatis
accedat fiscalium etiam praestationum exactores aut sacrae
faciet praepositos annonae et in istis actibus maximam confert
potentiae dignitatem  in infinitum etiam superiores paterna
dignitate perficiet sed pro mensura substantiaque geniturae
aliis procurationum officia aliis ex maximis hereditatibus
commoda aliis confert lucra ex alieno labore quaesita omnes hos
tamen apud potentes et maximos uiros incorrupta fides
insinuatione commendat  si uero saturno ac ioui trigonica
sicut diximus radiatione coniunctis aequabili mercurius et ipse
radiatione sociatur sacrarum et inaccessarum religionum secreta
committit ita ut magnarum ciuitatum uel regionum facian t
officia tractare et tales eos efficit ut illis reges omnia actus
sui officia committant frequenter etiam munus praeclarae
legationis imponunt  sed hi nimiis infortuniis ex filiorum
casibus fatigantur et amittentes filios aut alienam sobolem
nutrire coguntur aut certe filios suos si post multum temporis
spatium recipiunt ab aliis educatos sed haec tunc efficiuntur
si sine testimonio martis fuerit diurna genitura  si enim aut
mars istam mixtionem minaci radiatione pulsauerit aut sit
nocturna genitura haec quae diximus minuuntur omnia hoc amplius
et reprehensionem inuidiae et contrarietates  et malae
insinuationis latenti pulsat inuidia aut totum quicquid boni
decretum fuerit inimicum testimonium martis impugnat

 saturnus et mars trigoni si saturnus marti fuerit
trigonica radiatione coniunctus et in oportunis geniturae locis
sit ista sociatio sintque ambo in his in quibus gaudent
signis uel in quibus gaudent partibus uel in quibus exaltantur
nec illis iouis aut mercurii testimonium desit facient lucra
maxima et cottidiani quaestus incrementa decernunt  facient
etiam tales homines quos in omnibus actibus prospere sequatur
euentus et qui in omni actu eriguntur licentia potestatis
propriis laboribus maxima sibi comparantes dignitatis insignia
notos nobiles imperiosos et maximarum ciuitatum offiicia
gubernantes sed isti maiorum fratrum mortes assidua radiatione
consequantur conspiciunt

 saturnus et sol trigoni si saturnus soli fuerit
trigonica radiatione coniunctus et sint ambo in oportunis
geniturae locis positi et ab omnibus humilitatibus separati sit
etiam diurna genitura uitae insignia assiduis promotionibus
dignitatis cumulant et maximae decernunt gloriae potestatem et
notitiam nobilitatemque conferunt parentes etiam ipsorum simili
facient incremento dignitatis ornari praesertim si in masculinis
signis constituti ista fuerint radiatione sociati si uero
fuerit nocturna genitura paternis facultatibus dissipatis
patrimonium illis propria facient uirtute conferri

 saturnus et uenus trigoni si saturnus fuerit ueneri
trigonica radiatione coniunctus et sint ambo in oportunis
geniturae locis positi et ab omnibus deiectionum humilitatibus
separati facient uitam hominum mansueta moderatione perspicuam
et mores eorum ornamento pudicae bonaeque conuersationis
exornant et faciunt eos ab omni pudicitiae impuritate sepositos
sed et grata eos pudicitia et puritate perspicuos ut ex ista
perspicuitate inuidia illis  a satis ab inferioribus concitetur
sed hos eosdem tarde faciunt nuptialibus affectibus copulari

 saturnus et mercurius trigoni si saturnus cum mercurio
fuerit trigonica radiatione coniunctus et sint ambo in oportunis
geniturae locis positi et ab omnibus deiectionum humilitatibus
separati facient cordatos ingeniosos et ad omnia disciplinarum
officia semper applicatos sed mores eorum mature facient pondere
grauitatis ornari et tales reddunt quorum consilia uiuacibus
semper rationibus conualescant sed actus aut ex rationibus
dabunt aut certe publicis computationibus fiscalibusque
praeponunt aut regios scribas efficient ut ex istis actibus
magna illis conferantur subsidia facultatis sed illud meminisse
nos conuenit quod sola mercurii stella in xii ab horoscopo loco
gaudet constituta

 saturnus et luna trigoni si saturnus lunae fuerit
trigonica radiatione coniunctus et sint ambo in oportunis
geniturae locis positi et ab omnibus deiectionum humilitatibus
separati et sit luna plena luminibus eos qui sic habuerint
regibus aut imperatoribus aut potentibus uiris prospera aut
felici commendatione semper insinuant et maxima ex ista
coniunctione gloriae decernuntur insignia si uero fuerit luna
minuta luminibus praedicta felicitatis incrementa minuuntur
 sed et in luna hoc meminisse debemus quod sola in uiii ab
horoscopo loco in nocturna genitura feliciter inuenitur
praesertim si in hoc loco in quibus gaudet signis uel finibus
fuerit plena luminibus tunc enim felicitatis tunc dignitatis
insignia tunc maxima subsidia facultatum tunc dignitates  tunc
principatum ex ista loci potestate decernit sed per diem in hoc
loco constituta similiter haec eadem decernit si iuppiter in
xi ab horoscopo loco fuerit inuentus

 iu  

 iuppiter et mars trigoni si iuppiter cum marte fuerit
trigonica radiatione coniunctus et sint ambo in oportunis
geniturae locis positi et ab omnibus deiectionum humilitatibus
separati maxima dignitatis imperia et magnam decernunt
licentiae potestatem et reddunt tales qui omnes actus
felicissimis rationibus compleant et maximae etiam
administrationis officia decernunt et tales eos efficiunt ut
illis crebri honores regiis iudiciis conferantur

 iuppiter et sol trigoni si iuppiter cum sole fuerit
trigonica radiatione coniunctus et sint ambo in oportunis
geniturae locis positi et ab omnibus deiectionum humilitatibus
separati maxima decernunt nobilitatis augmenta et affluentium
diuitiarum copiosa praesidia magnae etiam gloriae largiuntur
insignia et facient maxima ex filiorum felicitatibus gaudia et
uitam clara semper dignitate exornant

 iuppiter et uenus trigoni si iuppiter et uenus fuerint
trigonica radiatione coniuncti et sint ambo in oportunis
geniturae locis positi et ab omnibus deiectionum humilitatibus
separati maximam decernunt gratiam uenustatis et omnibus bonis
amabili illos conuersatione semper adsociant et fidum amorem
circa illos uxorum semper inducunt sed augmenta patrimonii et
dignitatis insignia aut amicorum illis aut uxorum praesidio
conferuntur

 iuppiter et mercurius trigoni si iuppiter et mercurius
fuerint trigonica radiatione coniuncti et sint ambo in oportunis
geniturae locis positi et ab omnibus deiectionum humilitatibus
separati facient ingeniosos cordatos acerrima ingenii
potestate firmatos et qui omnia negotia prosperis semper actibus
exequantur  facient etiam omnibus hominibus praeponi
magnificae ac potentissimae merito dignitatis et tales eos
perficiunt ut in omnibus actibus et laudentur semper et placeant
facient etiam scribas publicis rationibus fiscalibusque
praepositos et publica officia sine aliqua reprehensione
tractantes necessitates regias suis dispositionibus ordinantes
alios faciunt caelestium siderum secreta cognoscere

 iuppiter et luna trigoni si iuppiter et luna trigonica
fuerint radiatione coniuncti et sint ambo in oportunis geniturae
locis positi et ab omnibus deiectionum humilitatibus separati
sit etiam luna plena luminibus facient homines claros notitia
nobilitatis ornatos et bonae famae testimonium perhibent sed
pro cetera geniturae substantia  aliis potentissimarum
administrationum licentiam tribuunt alios exercitui praeponunt
aliis maximarum prouinciarum iudicia committunt sed hos eosdem
ex integra et incorrupta iudicatione nobilitant ut fides eorum
ornetur semper incorrupta licentia potestatis

 u  

 mars et sol trigoni si mars et sol fuerint trigonica
radiatione coniuncti et sint ambo in oportunis geniturae locis
positi et ab omnibus deiectionum humilitatibus separati maximae
potestatis et maximae decernunt dignitatis insignia praesertim
si in nocturna genitura in dextro martis sol a latere fuerit
constitutus tunc enim gloriosae licentiae potestates tunc
honorum decernuntur imperia  si uero his sic constitutis ex
alio trigoni latere hos eosdem iuppiter prospera radiatione
respexerit in primis geniturae cardinibus constitutus et ex
bono loco his omnibus lunae radius accesserit tunc maximas
administrationes exercitusque committunt et infinita dignitatis
insignia cum maximae licentiae potestate decernunt sed haec
erunt fortiora si mars et sol et iuppiter in masculinis signis
fuerint constituti

 mars et uenus trigoni si mars et uenus trigonica fuerint
radiatione coniuncti et sint ambo in oportunis geniturae locis
positi et ab omnibus deiectionum humilitatibus separati
quottidiana lucra ex assidua quaestuum continuatione decernunt
et prosperi matrimonii nuptias ex ista coniunctionis societate
perficiunt et erunt tales qui se semper grata honestate
componant superbo potentiae spiritu subleuati et plurima
matrimonia sectantes haec eadem facillimis rationibus
consequantur

 mars et mercurius trigoni si mars et mercurius trigonica
fuerint radiatione coniuncti et sint ambo in oportunis
geniturae locis positi et ab omnibus deiectionum humilitatibus
separati faciunt sapientes et ab omnibus actibus prosperis
consiliorum rationibus se explicantes et quos in omni
negotiorum conuersatione prospere semper sequantur euentus et
qui omnium necessitatum angustias consiliorum suorum possint
auctoritatibus mitigare acutos efficaces rationum
computationumque aut litterarum officia tractantes

 mars et luna trigoni si mars et luna fuerint trigonica
radiatione coniuncti et sint ambo in oportunis geniturae locis
positi et ab omnibus deiectionum humilitatibus separati et sit
luna minuta luminibus sit etiam nocturna genitura omnia
felicitatis ornamenta decernunt et in omnibus actibus prosperos
exitus assiduis felicitatibus largiuntur faciunt etiam ut omnia
quae desiderent facillimis rationibus consequantur

 quodsi hanc martis lunaeque mixturam testimonii sui iuppiter
radiatione respexerit maximos honores et maximae decernunt
dignitatis imperia gloriam quoque et magnae largiuntur licentiam
potestatis si uero fuerit luna plena luminibus corpus assidua
aegritudinum continuatione debilitant

 ui  

 sol et luna trigoni si sol et luna trigonica fuerint
radiatione coniuncti et sint ambo in oportunis geniturae locis
positi et ab omnibus deiectionum humilitatibus separati et
coniuncta contingat eos sic prospera radiatione coniunctos esse
 sed felicitatis per hos decernuntur insignia si aliorum
oportuno fuerint testimonio societatis ornati aut deficientis
lunae lumen  crescentis excipiat

 uii  

 luna et uenus trigonae si luna et uenus trigonica
fuerint radiatione coniunctae et sint ambae in oportunis
geniturae locis positae et ab omnibus deiectionum humilitatibus
separatae et sit luna minuta luminibus sit etiam nocturna
genitura altissimae per ipsas felicitatis decernuntur insignia
 tunc actus tunc gloria ex ista coniunctionis societate
decernitur tunc circa filios maternus crescit affectus tunc
matrimonia incorrupta pudicitiae fides seruat tunc 
filiorum caritati amabili gratia semper insinuant tunc fratres
diliguntur fido affectu tunc gratiae uenustatis tunc laetitiae
felicitatis tunc gloriosa traditur potentiae disciplina

 uiii  

 luna et mercurius trigoni si luna mercurio trigonica
fuerit radiatione coniuncta et sint ambo in oportunis geniturae
locis positi et ab omnibus deiectionum humilitatibus separati
omnia pro signorum uarietate decernunt aliis enim facundae
orationis adsignant ornatum aliis ex ista coniunctione
praeclararum artium decernuntur insignia aliis dulcem musicae
sonum tradunt alios pictores efficiunt sed tales quorum artes
praeclara nobilitas semper insinuet  aliis decernunt armorum
potestates aliis tradunt athleticae disciplinam alios dulci
modulatione cantantes popularibus deputant uoluptatibus sed hos
omnes populorum iudicio fideli commendatione semper insinuant
alios faciunt negotiationum officia saepe tractantes sed haec
omnia pro ceterarum stellarum testimoniis et pro locorum ac
signorum explicant uiribus

 quae sint autem dextra trigona quae quadrata in secundo
libro manifeste explicatum est

 ix  

 nunc tibi quadratae radiationis explicabo decreta quae
societas forti ac minaci semper radiatione componitur ex ista
enim coniunctione maliuolarum stellarum uirtus augetur et
beniuolarum praesidia interdum uicit minax radiatio quae cum
diametra radiatione in malis perpetrandis ac pari semper
potestate grassatur

 saturnus et iuppiter quadrati si iuppiter et saturnus
quadrata fuerint radiatione coniuncti et sit superior saturnus
dextri quadrati superiorem possideat partem iuppiter uero in
sinistro quadrato factus uideatur inferior et uitae discrimina
decernunt et patrimonii substantiam minuunt et omnia eorum
consilia in prauum uertunt actus impediunt et mentes eorum
uariis animi dissensionibus conturbant et patres uario genere
calamitatis impugnant paternam etiam substantiam uariis
lacerationibus dissipant  si uero iuppiter superior effectus
et dextrum possidens latus saturnum in sinistro quadrato positum
respexerit praecedentium calamitatum infortunia mitigantur et
parentes aliquo gloriae et laudis splendore nobilitant et pro
mensura geniturae cottidiana lucrorum illis incommoda
conferuntur

 saturnus et mars quadrati si saturnus et mars quadrata
fuerint radiatione coniuncti et saturnus superior effectus ac
dextrum quadratum possidens locum in sinistro quadrato martem
positum minaci radiatione respexerit omnes actus ex ista
coniunctione inefficaci studio semper impediunt et faciunt ab
omni negotiorum officio semper frigido torpore mentis alienos
 aegritudines etiam diuerso genere semper indicunt ut mixtum
caloribus frigus corpus eorum horrida continuatione concutiat
sed et paternae substantiae facultates dilapidat ista
coniunctione et fratrum mortes graui infortuniorum casu
semper ostendunt  si uero mars superior effectus et dextrum
possidens latus saturnum in inferiori loco constitutum quadrata
radiatione respexerit matri ex ista coniunctione citum mortis
praeparatur exitium sed istos ad omnes actus prosperi conatus
efficax studium semper adducit omni labe prioris malitiae
sopita  sed nihilo minus paterna substantia etiam ex ista
coniunctione dispergitur sed et ipsi assidua damnorum
continuatione quatiuntur et semper illis domesticorum hominum
improbitas malignum infamiae uulnus infligit

 saturnus et sol quadrati si saturnus et sol quadrata
fuerint radiatione coniuncti et saturnus dextri quadrati
superiorem possidens partem in sinistro quadrato solem positura
minaci radiatione respexerit praecedentis honoris insignia
debilitat ista coniunctio et iacturam dignitatis cum acerbo
detrimento honoris indicit et corpus eorum assidua neruorum
contractione deformat  sed et parentes eorum hac eadem
infortuniorum labe constringit facit etiam hos eosdem patres
ante perire quam matres sed et ipsos facit uario peccatorum
genere semper errare et nociuola conuersationis decernit
exitia et graues aegritudines ex acerbo humorum frigore semper
indicit patrimonium etiam et omnes actus et excidit pariter et
frangit  si uero sol superior effectus et dextrum possidens
latus saturnus in inferiori loco constitutum quadrata radiatione
respexerit paternam substantiam dispergit ista coniunctio et
graues domesticorum hominum inimicitias semper indicit et omnem
impetum mentis sed et omnes actus uario indiligentiae genere
semper impugnat et obscura cogitatione semper impugnat sed et
consilia numquam prosperos habere patitur effectus et in prima
aetate acerba et crebra aegritudinum indicit incommoda et corpus
fatigatum multiplici aegritudinum continuatione debilitat

 saturnus et uenus quadrati si saturnus et uenus
quadrata fuerint radiatione coniuncti et dextri quadrati
saturnus superiorem possidens partem in sinistro quadrato uenerem
positam minaci radiatione respexerit ista coniunctione
dilapidato patrimonio graue onus mendicitatis indicit et a
feminis acerbarum calamitatum indicit semper exitia nec aliquam
largitur gratiam uenustatis et numquam cupiditates eorum
prosperos habere patietur effectus  si uero uenus superior
effecta et dextrum possidens latus saturnum in inferiori loco
constitutum quadrata radiatione respexerit ista coniunctio
honestis ac pudicis moribus largitur uxores sed quae sibi in
domo omnem dominandi uendicent potestatem maritos fido et
incorrupto diligentes affectu ut inuicem sibi amborum gratia
coniugalis adsociet sed qui amorem suum ambo cum quadam conentur
dissimulatione celare

 saturnus et mercurius quadrati si saturnus et mercurius
quadrata fuerint radiatione coniuncti et dextri quadrati
saturnus superiorem possidens partem in sinistro quadrato
mercurium positum minaci radiatione respexerit a primo natalis
die exilia decernit ista coniunctio omnes animi cogitationes et
omnes consiliorum ordines et indicit pariter et impugnat et
omnes actus frigido torpore semper insequitur facit etiam
alienis semper potestatibus subiacere in actibus omnibus secunda
negotiorum ministeria tractantes sed ipsis maximas inuidiae
tempestates indicit  aliorum obligata lingua balbum sonum
uocis efficiet alios obtusis auribus efficit surdos et
perseuerant haec uitia nisi praecedens malum testimonio martis
fuerit mitigatum si uero mercurius superior effectus et dextrum
possidens latus saturnum in inferiori loco constitutum quadrata
radiatione respexerit nihil quidem boni nec ex ista
coniunctionis societate decernitur sed in quantulumcumque
praecedentium infortuniorum mitigatur improbitas

 saturnus et luna quadrati si saturnus et luna quadrata
fuerint radiatione coniuncti et dextri quadrati saturnus
superiorem possidens partem in sinistro quadrato lunam positam
minaci radiatione respexerit malitiosis humoribus fatigari
corpus faciet ista coniunctio et ab omnibus actibus pigris
animi faciet torporibus separatos et tales reddit qui ad nullos
actus aliquando audere possint sed et maternam substantiam ista
coniunctio miseris semper lacerationibus dissipat aut contra
matres filios facit paricidalia inimicitiarum suscipere
certamina  si uero luna superior effecta et dextrum
possidens latus saturnum in inferiori loco constitutum quadrata
radiatione respexerit matrem ista coniunctio misera morte
prosternit et ipsum acerba periculorum continuatione
circumuenit et ex malignis humoribus grauia aegritudinis indicit
exitia et uariis errorum efficiet infortuniis fatigari et
matrimonii et honoris damna et iacturam semper indicit sed et
sicut aliarum stellarum praesidio nuptiae decretae fuerint
ista coniunctio uxoris animum acerba odiorum dissensione
exasperat sed et omnes amicorum et filiorum etiam facit
praesidiis destitutos

 x  

 iuppiter et mars quadrati si iuppiter et mars quadrata
fuerint radiatione coniuncti et dextri quadrati iuppiter
superiorem possidens partem in sinistro quadrato martem
constitutum minaci radiatione respexerit ista coniunctio maximae
gloriae decernit insignia et hos eosdem bona commendatione
semper insinuat et gloriosa honorum decernit insignia  alios
militaribus faciet officiis publicari alios regalibus deputat
domibus et nobilium ac publicorum actuum decernit officia facit
istis negotiorum officiis subleuari ut haec negotia cum maximo
consequantur dignitatis augmento sed hi numquam poterunt bene
seruare paternae substantiae facultatem sed ex filiorum casibus
ista coniunctio assiduos dolores semper indicit aut certe filios
tarde suscipi faciet  si uero mars superior effectus et
dextrum possidens latus iouem in inferiori loco positum quadrata
radiatione respexerit ista coniunctio in cassum omnem impetum
mentis exacuit et faciet in omni uita uario errore peccare et
sine causa homines cogit magni laboris sustinere semper
incommoda sed iste labor aut ex publicis aut ex regiis actibus
comparatur et hoc amplius malarum insinuationum et acerbarum
accusationum pericula ex infesto inimicorum decernit ardore

 iuppiter et sol quadrati si iuppiter et sol quadrata
fuerint radiatione coniuncti et dextri quadrati iuppiter
superiorem possidens partem in sinistro quadrato solem positum
minaci radiatione respexerit et proprio et paterno merito ista
coniunctio decernit dignitatis insignia sed et bonorum ac
magnorum honorum incrementa promotionesque largitur et bono
commendationum testimonio semper insinuat et multi illi
dignitatis merito subiacebunt  si uero sol superior effectus
et dextrum possidens latus iouem in inferiori loco constitutum
quadrata radiatione respexerit patrem faciet ista coniunctio
claro nobilitatis splendore decoratum sed patrimonium patris
misera facit publicatione conscribi et fortium ac malorum
inimicorum minaces concitat turbas

 iuppiter et uenus quadrati si iuppiter et uenus quadrata
fuerint radiatione coniuncti et dextri quadrati iuppiter
superiorem possidens partem in sinistro quadrato uenerem
constitutam minaci radiatione respexerit multorum amicitiis
coniunctio ista semper adsociat et feminarum praesidio et actus
et lucra eadem faciet ratione conferri et omnem uitae
substantiam honesta dignitate semper exornat et hos eosdem
deorum religiones deuoto faciet uenerationis ardore seruare 
si uero uenus superior effecta et dextrum possidens latus iouem
in inferiori loco constitutum quadrata radiatione respexerit et
ex ista coniunctione amorum decernit illecebras et circa cultum
uestis et corporis morari perficiet ut ista coniunctione
libenter semper ornetur et luxuriosa uoluptatum desideria semper
indicit sed quotienscunque prospera laetitiae gaudia fuerint
consecuti totiens haec eadem in contrario uertunt fatorum mutata
decreta

 iuppiter et mercurius quadrati si iuppiter et mercurius
quadrata fuerint radiatione coniuncti et dextri quadrati
iuppiter superiorem possidens partem in sinistro quadrato
mercurium positum minaci radiatione respexerit ex ista
coniunctione scripturarum uel litterarum artium decernuntur
officia et rationibus facit computationibusque praepositos et
patrimonium illis et actus ex publica quadam defensione
confertur  si uero mercurius superior effectus et dextrum
possidens latus iouem in inferiori loco constitutum quadrata
radiatione respexerit faciet ista coniunctio sufficientia
subsidia facultatum sed hi semet ipsos in omni actu semper
impediunt omnia bona quasi mala innato mentis timore uitantes
et erunt tales ut quicquid alii summis consequi desiderent
precibus id totum etiamsi casu illis obuenerit obstinato mentis
iudicio contemnant sed nec beneficia sibi ab aliis conferri
desiderant sed nec ipsi bonum sibi aliquid comparare conantur

 iuppiter et luna quadrati si iuppiter et luna quadrata
fuerint radiatione coniuncti et dextri quadrati iuppiter
superiorem possidens partem in sinistro quadrato lunam positam
minaci radiatione respexerit et matri et ipsi infinitas diuitias
decernit ista coniunctio et maxima negotiorum decernit officia
et omnibus affinibus praeponit merito maximae dignitatis gradu
positum populo eum notitia semper insinuat et erit egregio famae
testimonio semper ornatus  si uero luna superior effecta et
dextrum possidens latus iouem in inferiori loco constitutum
quadrata radiatione respexerit multa felicitatis insignia
largitur ista coniunctio sed et commendationes decernit et
glorias et potentibus ac regibus prospera commendatione semper
insinuat sed non per omne tempus haec eadem felicitas
perseuerat nam quodam tempore et patrimonii damna et honoris
detrimenta decernit et insignia minuit dignitatis et pigro
mentis torpore oppressos praecedentium negotiorum
administrationibus alienos efficiet

 xi  

 mars et sol quadrati si mars et sol quadrata fuerint
radiatione coniuncti et dextri quadrati mars superiorem
possidens partem in sinistro solem positum minaci radiatione
respexerit nullum infortuniorum casum praetermittit ista
coniunctio et omnes proficiendi occasiones promotionumque
ordines maligna decreti compositione semper impugnat  si uero
sol superior effectus et dextrum possidens latus martem in
inferiori loco constitutum quadrata radiatione respexerit et
patri et ipse qui natus fuerit ex ista coniunctione miserum
praeparatur exitium infortuniorum cumulus ponitur et uaria
calamitatum decernuntur incommoda seditiones concitat pugnas
indicit et popularis animaduersionis excitat metuenda
discrimina  sed et integra mentis et consiliorum fundamenta
semper ex  aliorum oculis miserum pondus caecitatis indicit
sed haec periculorum discrimina in diurna genitura fortius
concitantur praesertim si ista coniunctio cum horoscopo fuerit
minaci radistione coniuncta uel si mars in occasu positus uel
mc possidens partem uel in alio cardine constitutus lunae
lumen crescentis exceperit  tunc publica animaduersione
prostratos miseris lacerationibus dissipant tunc populari
animaduersione laceratis artubus honor denegatur debitus
sepulturae ut animaduersionis et post mortem perseuerante
discrimine maior calamitatis exitus augeatur sed et in nocturna
genitura ex ista coniunctione haec eadem simili rationis ordine
perpetrantur

 mars et uenus quadrati si mars et uenus quadrata fuerint
radiatione coniuncti et dextri quadrati mars superiorem
possidens partem in sinistro quadrato uenerem positam minaci
radiatione respexerit omnia mala decernit ista coniunctio tunc
rixas et accusationis indicit metuenda discrimina tunc uirum
causa mulieris profecta damna concutiunt quodsi in tropicis
signis fuerit ista coniunctio tunc uirorum effeminato corpore
omnis impudicitiae impuritas conualescit tunc uiri muliebrium
libidinum patientur ardores tunc cum pudoris existimationisque
naufragio impudicae impuritatis labibus polluuntur  sed et
uxores suas ad adulteria uenire compellent et alienis
conplexibus patientia prostituti pudoris addicunt et malis
auspiciis matrimonium copulatum alienis cogunt libidinibus cum
misera calamitatis necessitate seruire aut lenonis animo latens
uxoris adulterium libenter agnoscunt si mulierum  per uirum
istam prostituti corporis necessitatem cum acerbo semper animi
dolore sustineant  si uero uenus superior effecta et
dextrum possidens latus martem in inferiori loco constitutum
quadrata radiatione respexerit haec eadem simili ratione
decernit sed facinus suum qui sic uenerem habuerint latenter
exercent ut prostituti pudoris scelerata commercia absconsis
libidinum impuritatibus protegantur ut mala conscientia celet
quicquid uitiosis animi cupiditatibus fuerit imperatum
praesertim si aliquem horum uel simul positus iuppiter uel
trigonica radiatione respexerit

 mars et mercurius quadrati si mars et mercurius quadrata
fuerint radiatione coniuncti et dextri quadrati mars superiorem
possidens partem in sinistro quadrato mercurium constitutum
minaci radiatione respexerit omnium malorum metuendos exitus
decernit ista coniunctio nociua semper hominem malorum
continuatione debilitat et omnes actus uaria contrarietate
semper impugnat et malignis rumoribus male semper hos eosdem
insinuari perficiet et acerbarum accusationum concitat metuenda
discrimina ut ex istorum periculorum calamitatibus aut custodiis
tradantur aut carceri sed haec mala in diurna genitura fortius
conualescunt in nocturna uero ex parte aliqua mitigantur  si
uero mercurius superior effectus et dextrum possidens latus
martem in inferiori loco constitutum quadrata radiatione
respexerit coniunctio ista malos malignos malitiososque
perficiet pessima ac pestifera semper cupiditate mentis armatos
omnia circumscriptionum exercentes officia rapaces et qui de
rebus alienis uaria mentis cupiditate pascantur et qui ab alio
ad alium uirum transeant sollicita semper agitatione quaerentes
cui pestiferi morsus uulnus infringant ut nefariis eorum
machinationibus destituti et callidis circumscriptionibus
destituti ad eorum utilitatem quos nociua semper armat
improbitas omnem patrimoniorum suorum substantiam nudatin
malignis circumscriptionibus transire patiantur

 mars et luna quadrati si mars et luna quadrata fuerint
radiatione coniuncti et dextri quadrati mars superiorem
possidens partem in sinistro quadrato lunam positam minaci
radiatione respexerit matri ista coniunctio acerbum pondus
uiduitatis indicit et hanc eamdem debilitatis uiribus aut
profluuio sanguinis aut miserae mortis atrocitatibus perimit
ipsos uero qui nati fuerint acerbis daemonum faciunt
incursionibus implicari ut anima maligni spiritus potestate
possessa daemoni in corpore dominandi tribuat potestatem 
praesertim si mars in finibus saturni fuerit inuentus et luna
aut in finibus mercurii aut in finibus martis frequenter tamen
ex beniuolarum stellarum finibus praecedentis militiae mitigatur
improbitas sed cum tali fuerint infortuniorum calamitate
possessi uitantes haec incursionum discrimina ad numinis
alicuius confugiunt salutare praesidium ut sic istius periculi
discrimine liberentur  si uero luna superior effecta et
dextrum possidens latus martem in inferiori loco constitutum
quadrata radiatione respexerit ignobilis et deiecti generis
matrem facit ista coniunctio sed et uitae angustias ex misera
necessitate semper indicit fatum quoque uitam substantiam
miserae humilitatis deiectione prosternit et inter haec
infortunia cum infelicitatis augmento etiam malas decernit
uxores

 xii  

 sol et luna quadrati si sol et luna quadrata fuerint
radiatione coniuncti siue dextrum siue sinistrum latus
cardinaliter possidentes in decretis hominum efficaciam ex
aliarum stellarum testimoniis sortiuntur cum enim ad istam
coniunctionem beniuolarum stellarum radius prosperae societatis
accesserit actus maximi idonea uitae substantia gloriosae
dignitatis insignia ex prosperis semper commendationibus
conferuntur  si uero maliuolae stellae sine praesidio
beniuolarum istam solis ac lunae societatem maligna radiatione
conuenerint maxima uitae discrimina et maxima infortuniorum
decernuntur incommoda sed si sic maliuolarum stellarum radiis
adiunctis luna plena luminibus feratur ad iouem et iuppiter
coniunctionem lunae crescentis exceperit nobilitatis insignia
cum maxima decernit inuidia quodsi praecedenti coniunctioni
iouis fuerint praesidia denegata fortiter maliuolarum stellarum
nociua crescit improbitas

 xiii  

 uenus et mercurius quadrati si uenus et mercurius
quadrata fuerint radiatione coniuncti quicumque ipsorum dextrum
quadratum leuum possederit omnia aequabili ratione decernunt
praeclarae enim et amabilis cuiusdam artis officia decernit ista
coniunctio aut magnae cuiusdam doctrinae ex ista coniunctione
traditur disciplina ut ex hoc institutionis officio clarae
conuersationis notitiam consequantur his a mulierum amoribus
malignus sermo spargit infamiam

 uenus et luna quadratae si uenus et luna quadrata
fuerint radiatione coniunctae et dextri quadrati luna superiorem
possidens partem in sinistro quadrato uenerem positam minaci
radiatione respexerit maxima diuitiarum lucra decernit ista
coniunctio sed uiros feminarum causa uariis semper afficit
damnis aut ut infamia deprimantur semper imponit  si uero
uenus superior effecta et dextrum possidens latus lunam in
inferiori loco constitutam quadrata radiatione respexerit
maximam felicitatem prosperis semper auget augmentis et
praecedentibus bonis meliora decernit et actus et uitam ista
coniunctio honesta conuersatione condecorat et incorruptum circa
eos amorem seruat uxorum et pueros ac bonos coniugum decernit
affectus plena etiam laetitiae commoda et praeclarae artis
insignia et honestae conuersationis ordinem et dulcis sermonis
gratiam cum maxima felicitate decernit sed nihilominus ipsi
alienos concubitus impatienti cupiditate desiderant matribus
etiam eorum honestam largitur gloriam castitatis sed his
alienis manumissionibus morigeras sibi sortiuntur uxores

 xiu  

 luna et mercurius quadrati si luna et mercurius quadrata
fuerint radiatione coniuncti et dextri quadrati mercurius
superiorem possidens partem in sinistro quadrato lunam positam
minaci radiatione respexerit ex ista coniunctione sapientiae
ornatus et docta orationis facundia honesto sermone decernitur
sed his ex populari seditione discrimen frequenter adfertur 
sed si sic mercurium constitutum maliuola stella superior effecta
quadrata radiatione respexerit ut lunam quidem de diametro
mercurium uero de quadrato respiciat metuendum falsi crimen
impingit et facit in isto facinore detectos aut in custodiam
constitui aut in carcerem trudi aut uincula et exilium publicae
sententiae animaduersione patientur  si uero luna superior
effecta et dextrum possidens latus mercurium in inferiori loco
constitutum quadrata radiatione respexerit faciet ista
coniunctio leuitatem mentis instabiles et consilia eorum hac
atque illac uaria cogitatione transuertit nec animus eorum
aliquando unius consilii ratione utatur

 haec in genituris hominum decernit quadrata radiatio has ex
quadratis lateribus sententias per dies singulos fatorum promit
auctoritas quas sententias in omni tractatu debes diligenter
inspicere praesertim cum haec eadem quadrata immutato stellarum
ordine etiam statutorum faciant decreta mutari

 sed his explicatis diametrorum efficacias specialiter
explicabo quae autem sint dextra quadrata quae sinistra in
institutionis libro manifestissime diximus

 xu  

 saturnus et iuppiter diametri si diametra radiatione
contraria se potestate semper impugnat et inimico contra se
genere societatis exurgit et ipsa itaque sicut quadrata minax
radiatio est  unde saturnus et iuppiter si diametra se
radiatione respexerint et in contrariis constituti locis longa
se inuicem uirium suarum potestate pulsauerint in omnibus
actibus ista coniunctio multa infortuniorum decernit exitia et
ex casu filiorum acerba doloris tormenta semper indicit

 quodsi in parte horoscopi uel si in horoscopo saturnus
fuerit cardinaliter constitutus et eum in occasu iuppiter
positus diametra radiatione respexerit post grauia infortunia
iuuentutis in ultimo senectutis tempore felicitatis tarda
commoda conferentur

 saturnus et mars diametri si saturnus et mars diametra
se radiatione respexerint et in contrariis constituti locis
longa se inuicem uirium suarum potestate pulsauerint
grauissimorum discriminum et multarum sollicitudinum incommoda
decernit ista radiatio plurimis enim ac malis faciet
contrarietatibus implicari sed et acerba faciet inuidiae labe
pulsari et miseras angustias necessitatis indicit et corpus
assiduis aegritudinum et assiduis laborum faciet continuationibus
fatigari  grauia etiam uitae discrimina semper imponit et
imaginem metuendae mortis frequenter ostendit et domesticarum
inimicitiarum decernit incursus et terribilium seditionum
crebras tempestates exagitat sobolem quoque denegat filiorum et
patrem cita faciet morte prosterni et ex laboribus labores
assidua continuatione perpetuat  si uero in aquosis signis
constituti saturnus et mars diametra se sicut diximus
radiatione respexerint tunc procellis grauibus tempestatibusque
submersos naufragos saeuiens undarum fluctus exponit aut
fluuiorum torrentium submersos undis grauioribus faciet
periculorum discriminibus implicari aut maligno humore concreta
pestis fortes ac perpetuas indicit aegritudinum calamitates 
si uero unus de duobus aut mars aut saturnus in ferino signo
constitutus alium diametra radiatione respexerit ex quadrupede
uel ex ferae uel ex bestiae ictu miserum periculi discrimen
affertur aliorum medullis incessum ueneni uirus acerbum mortis
exitium flebili calamitate decernit  si uero in quadrupedibus
signis constituti uel unus eorum in signo quadrupede inuentus
alium diametra radiatione respexerit cum his malis quae ex
praecedentibus diximus definitionibus perfici graui ruinarum
pondere oppressi et dissipati corporis laceratione confecti aut
moriuntur aut uicina mortis coguntur subire discrimina  sed
haec omnia infortunia tunc forti calamitatis cumulo conualescunt
cum hos sic positos nullis iuppiter radiationibus mitigarit nam
si geniturae cardines possidentes luna in quocumque cardine
constituta hac eadem radiatione respexerit uel quadrata tunc
grauiora pericula tunc fugitiuos errores tunc exilia publicasque
decernit mortes ista coniunctio tunc honore libertatis erepto
iugum miserae seruitutis imponunt  si uero in u uel in xi
ab horoscopo loco constituti uel in ix uel in iii diametra se
radiatione respexerint omnem spemper prosperae felicitatis
extinguent et miserae deiectionis exitum caduca humilitate
decernunt sed haec infortunia medio uitae tempore fortius
conualescunt  si uero in deiectis ac pigris locis constituti
diametra se radiatione respexerint minus quidem nocebunt sed
dolores et miserae egestatis incommoda ex ista radiatione
decernunt sed haec omnia malorum metuenda discrimina ueneris ac
iouis oportunis testimoniis mitigantur et maliuolarum stellarum
malitia prospero testimonio dei salutaris hebetatur et
praecedentium discriminum minaces exitus resoluuntur

 saturnus et sol diametri si saturnus et sol diametra se
radiatione respexerint et in contrariis constituti locis longa
se inuicem uirium suarum potestate pulsauerint nec eos ex aliqua
parte iouis salutare sidus aspiciat aut patrem facient
laboriosis necessitatibus implicari aut ipsis certe laboriosae
uitae pondus imponunt aut egestatis angustias cum quadam
tenacitate decernunt aliis acerbae ualitudinis discrimen
infligunt  sed et siqua habuerint subsidia facultatum aut
ipsis adhuc superstitionibus pereunt aut post mortem eorum
miseris lacerationibus dissipantur sed et malae mortis exitium
ex ista radiatione dissipatur et omnem uitae substantiam uariis
ac malis laborum continuationibus quatiuntur sed horum malorum
fortius crescit improbitas si in femininis constituti signis
ista se radiatione respexerint

 saturnus et uenus diametri si saturnus et uenus
diametra se radiatione respexerint et in contrariis constituti
locis longa se inuicem uirium suarum potestate pulsauerint
facient homines lupanaribus deditos promiscua libidinum
cupiditate scorta sectari ut ex hoc cum magna nota graui
pulsentur infamia  faciunt etiam eos libidinis causa a
nuptialibus uinculis separatos sed et si cuti ex cetera
geniturae substantia decretum matrimonium fuerit aliquam cum
pudoris sui detrimento sortitur uxorem aut certe illis uxor
decernitur quam pestiferum uitium misera contagione semper
immaculet aut erit uxor seruilium sordium squalore polluta aut
seruis se prostituti pudoris uoluptate semper adsociat sed et
ipsis denegatur omnis uenereae gratia uenustatis

 saturnus et mercurius diametri si saturnus et mercurius
diametra se radiatione respexerint et in contrariis constituti
locis longa se inuicem uirium suarum potestate pulsauerint
linguam sic positi tardo sono uocis impediunt ut in ipsis
faucibus tardis conatibus impedita uerba deficiant aut uerba
linguae obligatione confundunt  sed haec mala tunc fortius
conualescunt si in muto signo mercurium constitutum saturnus
diametra radiatione respexerit uel si mercurius radiis solis
absconsus diametra a saturno fuerit radiatione pulsatus sed et
si lunam cum mercurio eadem societate coniunctam diametra
saturnus radiatione respexerit haec quae diximus fortius
conualescunt nisi testimonium martis quolibet genere conmodatum
praecedentis malitiae soluat incommodum cum ceteris enim quae
diximus sine testimonio martis etiam exitiabile laboris pondus
indicitur  sed cum his malis animi sapientis decernitur
disciplina et perita studiorum magisteria conferentur sed
inefficaci artis suae studio semper inuigilant et uultum eorum
tristitia seueritatis semper exasperat et erecto superbiae
spiritu subleuantur sed hi ipsi uaria sollicitudinum per dies
singulos adeunt generant et fratribus suis aetatis gradu
praeferentur nam quicumque maiores fratres fuerint aut mortis
exitu aut longis peregrinationibus diuiduntur sed et matres in
prima perimit aetate

 saturnus et luna diametri si saturnus et luna diametra
se radiatione respexerint et in contrariis constituti locis
longa se inuicem radiorum suorum potestate pulsauerint primum
quidem maternarum facultatum faciunt labefactari substantiam sed
et ipsam matrem uaria dolorum et latentium aegritudinum
continuatione debilitant aut eam periculorum tristitia semper
inuoluunt  quodsi ab his beniuolarum stellarum recesserit
radius et ab omni salutarium siderum fuerint testimonio
destituti tunc matrem inhonesta corporis turpitudo dedecorat et
eam assiduis incursionibus damna concutiunt sed et ipsis uaria
periculorum discrimina semper insurgunt sed haec saturnus et
luna pro signorum uarietate decernunt  nam in quadrupedibus
signis sic constitutus unus alium diametra radiatione
respexerit ex talibus animalibus periculorum discrimen affertur
si uero in ferinis signis constituti ista se radiatione
respexerint ex feris uel bestiis uel ex uenenatis serpentium
morsibus maximi periculi comparatur exitium si uero in humanis
signis hoc quod diximus diametrum fuerit ex hominum insidiis
uarium calamitatis exurgit exitium  si uero in aquosis
signis constituti radios suos diametra obstinatione pulsauerint
ex aquarum inundationibus aut ex malignis humoribus miserum
pestilentiae discrimen adfertur et si nullum beniuolarum
stellarum praesidium minacis radiationis fregerit potestatem
omnis corporis forma uitiosae aegritudinis calamitate mutatur
aut clarum oculorum lumen miserae caecitatis tenebris obumbratur
alios sic positi deserere patriam uaria periculorum necessitate
compellunt

 xui  

 iuppiter et mars diametri si iuppiter et mars diametra
se radiatione respexerint et in contrariis constituti locis
longa se inuicem radiorum suorum potestate pulsauerint omnem
uitae inaequalitatem et patrimonii lacerationem assidua ratione
decernunt sed et omnium amicorum ex ista radiatione  et
assiduis offensis contra illos odium concitatur et maxima
periculorum discrimina aut ex turbulentis conuersationibus aut
ex temerariis actibus inferuntur

 iuppiter et sol diametri si iuppiter et sol diametra se
radiatione respexerint et in contrariis constituti locis longa
se inuicem radiorum suorum potestate pulsauerint paternas
facultates miseris faciunt lacerationibus dissipari sed et omnem
uitam et substantiam et praecedentis dignitatis gradus miseris
honorum deiectionibus minuuntur ut semper inferiores
praeferantur illis licentia potestatis sed haec in diurna
genitura minuuntur in nocturna fortius conualescunt

 iuppiter et uenus diametri si iuppiter et uenus diametra
se radiatione respexerint et in contrariis constituti locis
longa se inuicem radiorum suorum potestate pulsauerint omnes
proficiendi ordines et omne promotionis uotum impugnat ista
radiatio  sed nec aliquando fidos amicorum decernit affectus
sed eos amici subdolis et infidis cogitationibus persequuntur
nec ueris eos aliquando uolunt appellare sermonibus sed conantur
eos captiosa semper dissimulatione decipere aliud malitiosa
cogitatione tractantes et aliud ficta sermonis bonitate
dicentes sed et amici grauibus simultatum indignationibus
incitati uario contra illos genere dissensionis insurgunt et
cuicumque aliquam beneficiorum contulerint gratiam statim hi
ipsi contra illos grauibus inimicitiarum dissensionibus
eriguntur et cuicumque aliquid propria liberalitate contulerint
contrariae illis ab his semper gratiae rependuntur  habebunt
tamen in quibusdam maxima felicitatis augmenta habebunt etiam
sufficientes patrimonii facultates quodsi in finibus ueneris
iuppiter fuerit inuentus cupiditatis prosperos habebunt semper
euentus sed circa nuptias quidem nunquam firmis affectibus
perseuerant

 iuppiter et mercurius diametri si iuppiter et mercurius
diametra se radiatione respexerint et in contrariis constituti
locis longa se inuicem radiorum suorum potestate pulsauerint
illos impugnat ista radiatio quicumque docti sermonis disciplinam
fuerint assecuti sed et populi metuendas seditiones exagitat
et popularis indignationis iurgium frequenter indicit et
potentioribus uiris aut regibus inuidentium studio male insinuari
semper efficiet sed et fratrum acerbas mortes frequenter
ostendit aut eos a fraternis affectibus graui simultate
dissociat et cum illos una sanguinis necessitudo coniungat
paricidali odiorum contra se simultate depugnant

 iuppiter et luna diametri si iuppiter et luna diametra
se radiatione respexerint et in contrariis constituti locis
longa se inuicem radiorum suorum potestate pulsauerint et sit
luna plena luminibus et partes iouis lunae partium numerus
antecedat principalia dignitatis insignia decernit ista
radiatio et uitam eorum clara potestate nobilitat  sed et
omnia potentiae ornamenta decernit et facit talem qui nunquam
possit alienis potestatibus subiacere et qui semper uirtutis
gratia et animi constantia alienis confidenter resistat
potestatibus si uero fuerit luna minuta luminibus nihil de
praecedentibus bonis sed maxima infortuniorum decernuntur exitia
sed tunc mala fortius conualescunt si fuerit nocturna genitura

 xuii  

 mars et sol diametri si mars et sol diametra se
radiatione respexerint et in contrariis constituti locis longa
se inuicem radiorum suorum potestate pulsauerint et sit diurna
genitura patrem ista radiatio misera mortis atrocitate
prosternit aut lumina graui oculorum ualitudine semper excaecat
ipsos uero ex altis deiectos locis misera laceratione
praecipitat aut ex altis deiectos locis graue nescientibus
periculum semper adfertur et omnes actus grauibus facit
contrarietatibus impediri si uero fuerit nocturna genitura
fractis uiribus substantiam omnem fatigati corporis
imbecillitate debilitat et lacerato ac dissipato patrimonio
egestatem mendicitatis imponit

 mars et uenus diametri si mars et uenus diametra se
radiatione respexerint et in contrariis constituti locis longa
se inuicem radiorum suorum potestate pulsauerint et sit diurna
genitura uagis semper facient errorum uitiis implicari sed et
aegritudinum incommoda assidua radiatione decernunt nuptias
uero et filios uenus et mars sic positi inuido stridore semper
impugnant quodsi in tropicis signis constituti diametra se
radiatione respexerint decernunt ea quae eos quadratos decernere
in superioribus partibus diximus praesertim si se de capricorno
et de cancro ista radiatione pulsauerint et si nullum illis
iuppiter testimonium commodarit

 mars et mercurius diametri si mars et mercurius diametra
se radiatione respexerint et in contrariis constituti locis
longa se inuicem radiorum suorum potestate pulsauerint maxima
infortuniorum et maxima calamitatis exitia decernit ista
coniunctio aut immutata tabularum et scripturarum fide qui sic
martem et mercurium habuerint falsi crimen incurrunt aut
omnibus facinoribus malae conscientiae societate iunguntur aut
cum maleficis et uenenariis criminosae uitae consortium iungunt
aut debitorum graui fenore semper oppressi cum iactura pudoris ad
publica iudicia pertrahuntur  aut prauo cupiditatis ardore
possessi et religiosa fidei commercia polluentes depositas uel
commendatas res abnegare conantur ut ex ista perfidia uel ex
praecedentibus criminibus publicae contra illos sententiae
discrimen insurgat et iudicantium subiecti potestatibus metuendo
causarum terrore quatiantur alii praecedentium facinorum
exagitati terroribus et malae conscientiae oneribus fatigati
 uis erroribus separantur praesertim si in finibus saturni
uel in domo saturni uel in domo sua mercurius fuerit inuentus in
diurna genitura nec iuppiter aliquem ipsorum trigonica
radiatione respexerit

 mars et luna diametri si mars et luna diametra se
radiatione respexerint et in contrariis constituti locis longa
se inuicem radiorum suorum potestate pulsauerint aut
oligochronios facient aut grauibus periculorum continuationibus
insequuntur aut nuptias non decernunt aut si aliarum stellarum
praesidio decretae fuerint nuptiae uxores datas miseris mortium
atrocitatibus perimunt sed et ipsos malo exitu mortis
interimunt aut publica animaduersione prosternunt praesertim si
luna fuerit plena luminibus

 xuiii  

 sol et luna diametri si sol et luna diametra se
radiatione respexerint et in contrariis constituti locis longa
se inuicem radiorum suorum potestate pulsauerint uitam et statum
hominis substantiaeque ordinem et omnia dignitatis insignia
uaria faciunt ratione mutari tunc enim collocatis diuitiis
rursus onus paupertatis affertur tunc paupertatis incommoda
aliarum diuitiarum rursus solaciis relaxantur faciunt etiam
circa uultum indecorae ualitudinis uitia sed et corpus misera
contractione debilitant

 xix  

 uenus et luna diametri si uenus et luna diametra se
radiatione respexerint et in contrariis constituti locis longa
se inuicem radiorum suorum potestate pulsauerint infelices
nuptias ex ista radiatione decernunt sed nec aliquo patiuntur
sic positi felicitatis ordine subleuari aut numquam dabunt
filios aut susceptam sobolem misera morte prosternunt sed hi
ipsi crebra mala et multas uxorum patiuntur iniurias

 xx  

 mercurius et luna diametri si mercurius et luna diametra
se radiatione respexerint et in contrariis constituti locis
longa se inuicem radiorum suorum potestate pulsauerint
effrenatae multitudinis impetum et popularis seditionis suscitant
cruenta discrimina ut eos semper in coetu publico uox maligna
populi persequatur sed et animo et uerbis eorum deiectam
trepidationem timoris indicunt

 xxi  

 de exagonis cum stellae exagonam se radiationem
respexerint haec decernunt quae ex trigonica diximus radiatione
decernere sed decretorum ipsorum ex aliqua parte minuitur
effectus et languidis uiribus destituta radiatio in genituris
omnibus efficaciam sui minori potestate componit sed illud
meminisse te conuenit quod hebent exagona uiribus si tropicis
uel duplicibus signis diuidantur inefficacia uero tunc sunt
quotiens solidum interuenerit signum

 xxii  

 de his qui simul sunt ut omnifariam tibi mauorti decus
nostrum integras mixturarum efficacias intimemus extricatis
trigonis mixturis pariter et quadratis et omni diametrorum
radiatione specialiter explicata nunc iunctas stellarum
societates manifesta sermonis interpretatione signabimus ut omni
mixturarum temperatione monstrata ad specialia apotelesmatum
decreta ueniamus

 saturnus et iuppiter simul si saturnus et iuppiter unum
hospitium partis acceperint et in uno loco pariter constituti
aequabili societatis potestate iungantur si in opportunis
geniturae locis et in his in quibus gaudent signis uel partibus
ista fuerint radiatione societatis coniuncti felicitatis
insignia patrimonii augmenta gloriae commoda uirtutis
incorrupta praesidia felicem sobolem filiorum ex ista societate
decernunt praesertim si fuerit diurna genitura  tunc enim
actus maximos tunc procurationis officia tunc iniungunt alienae
substantiae facultatem sed si eos sic positos ex superiori loco
mars minaci radiatione pulsauerit totum hoc quod diximus inuida
martis radiatione mutatur

 saturnus et mars pariter si saturnus et mars unum
hospitium partis acceperint et in coder loco pariter constituti
aequabili societatis potestate iungantur si in oportunis
geniturae locis fuerit ista coniunctio mores hominum aequabili
grauitatis moderatione componit et omnes animi impetus mansuetis
temperationibus mitigat  martis enim inconsulta temeritas et
ardoris improbitas et inflammati caloris ardor impatiens
coniunctio sibi saturni frigore temperatur et mitigatis
ignibus quos natura proprii caloris incenderat ad fingendos
mores hominum grauitatem ex adiunctis sibi frigoris societatibus
mutuatur et martis calor ad fingendos mores tardo saturni
frigore semper hebetatur cum itaque saturni frigus tepefecerit
calor martis et cum illius flammas saturni iunctum frigus
extinxerit et ex ista temperationis moderatione mores hominum
perfecta grauitatis ornamenta percipiunt  sed nihilominus
actus contrariis stellarum istarum dissensionibus impeditur cum
in negotiis alter reuocat alter impellit

sed et numquam quod uolunt hi qui sic martem et saturnum
habuerint prospere consequuntur sed semper cum tristitia animi
inefficaci cupiditate solliciti imperfecta desideriorum suorum
deserunt uota sed et uariis etiam aegritudinum discriminibus
implicantur et corpus eorum assiduis langoris continuationibus
fatigatur et ad nociua detrimenta corporis assidue contra illos
nigri fellis concitatur exitium  sed et cita mors opprimit
patrem pariter et matrem paterna etiam substantia uariis
lacerationibus dissipatur et fratribus per ipsos malum semper
praeparatur exitium sed quicumque fuerint primi suscepti aut
misero mortis prosternuntur exitio aut omni felicitatis
destituti praesidio fraternae gloriae potestatem cum maxima
humilitatis ueneratione suspiciunt sed ipsis difficultates
maximas et errorum grauium sollicitudinem frequenter imponunt
 sed haec omnia fortius conualescunt si aliquem geniturae
cardinem eadem partis societate possederint tunc enim numquam
animus eorum mutabilibus rationum uarietatibus flectitur sed
omnem laborem et omnes periculorum impetus fortiter constantis
animi uirtutibus sustinent nisi iuppiter in primis cardinibus
constitutus et in his in quibus exaltatur signis uel in domo sua
uel in oportunis geniturae locis positus omnia malorum discrimina
mitigarit

 saturnus et sol pariter si saturnus et sol unum
hospitium partis acceperint et in eodem loco pariter constituti
aequabili potestatis societate iungantur paternam omnem
substantiam dissipat ista coniunctio sed et ipsi patri miserum
mortis decernit exitium et haec mala in nocturnis genituris
fortius conualescunt siue in matutino siue in uespertino ortu
saturnus fuerit inuentus tunc patrem grauis infortuniorum
cumulus impugnat tunc misera periculorum discrimina semper
incurrunt tunc fratribus acerba malorum decernuntur exitia si
in nocturna genitura saturnus et sol ista fuerint societate
coniuncti  sed si in eodem signo constituti istis fuerint
partium diuersitatibus separati ut sol quidem paucas saturnus
uero plures habeat partes tunc patri cum misero calamitatis
exitio malae mortis discrimen indicitur sed omnia quae diximus
forti malorum continuatione proueniunt sed et cum his omnibus
malis lacerato patrimonio siue proscripto et omni fortunae
substantia dissipata extremum onus paupertatis imponitur sed et
languores ex uitiosis humoribus inferuntur et uires omnes
imbecillitate fatigati corporis opprimuntur aliorum oculos
miserum exitium caecitatis impugnat  sed hos ipsos idoneos
agricolas semper efficiet ista coniunctio ut illis post multum
temporis spatium ex cultura agrorum idonea facultatum subsidia
conferantur erunt sane hi ipsi tristitia semper obscuri quodsi
in solis domo uel in saturni domo sol et saturnus pariter fuerint
collocati gloriosum quidem efficiunt patrem sed omni
diuitiarum praesidio destitutum ipsos uero contra patres sol et
saturnus simul positi paricidalibus inimicitiarum odiis
exasperant sed hos eosdem earum infelicitatum quas diximus
misera decreta semper impugnant

 saturnus et uenus pariter si saturnus et uenus unum
hospitium partis acceperint et in eodem pariter loco constituti
aequabili societatis potestate iungantur indignarum mulierum
nuptias decernit ista coniunctio et misera matrimoniorum
infortunia semper excitat aut steriles enim aut debiles decernit
uxores quarum insigne uitium omnem formam corporis dedecoret
aut graui pulsat infamia aut ex istis infortuniis etiam
filiorum illis soboles denegatur  sic habentes saturnum et
uenerem numquam filios aut tarde suscipiunt sed hi ipsi erunt
frigidi semper ad uenerem et  in manus eorum animus instabili
semper uarietate dissentit haec etiam in feminarum genituris
uenus et saturnus simul positi aequata radiationis societate
decernunt  sed haec fortius conualescunt si in capricorno
uel in aquario saturnus et uenus fuerint pariter inuenti nam
haec signa uenerem male semper inficiunt praesertim si saturni
societas accesserit tunc enim malitia eius coniunctionis nec
praesentia potest iouis nec testimonio mitigari

 saturnus et mercurius pariter si saturnus et mercurius
unius partis locum aequata societate possederint uocis sonum
balba confusione linguae semper impediunt aut tardo sermone
faciunt impedita uerba proferri aut auditum graui ualitudine
semper impugnant et numquam eorum permittunt simul positi
mercurius et saturnus desideria compleri  erunt etiam in
omnibus actibus fidei testimonio destituti erunt etiam sic
habentes saturnum et mercurium rigida mentis auctoritate durati
et obstinata semper ac tristi dissimulatione compositi sed hi
animi sui consilia alta malitiae taciturnitate celabunt ingenium
uero eorum multis disciplinarum studiis imbuent

 saturnus et luna pariter si saturnus et luna unum
hospitium partis acceperint et in eodem loco pariter constituti
aequabili societatis ratione iungantur omnes impetus et omnes
animi cogitationes et omnes actus imbecilla timoris trepidatione
semper impugnant sed et materna substantia ex ista societate
miseria lacerationibus dissipatur matres etiam eorum sed et
ipsos graui aegritudinum continuatione debilitant si uero fuerit
diurna genitura et sit luna plena luminibus et beniuolarum
stellarum accesserit oportuna radiatio omnium malorum prohibetur
improbitas  si uero fuerit nocturna genitura et luna sit
minuta luminibus seu plena omnia infelicitatis genera ista
coniunctio et omne malorum decernit exitium sed et si testimonia
ueneris ac iouis pariter accesserint contempto salutari
praesidio calamitatis exitium conualescit

 xxiii  

 iuppiter et mars pariter si iuppiter et mars in unum
pariter fuerint collocati et in eodem signo pariter constituti
aequabili societatis potestate iungantur maxima decernunt
insignia dignitatum et maximam conferunt licentiae potestatem
faciunt enim homines magnarum ciuitatum aut magnarum regionum
officia gubernantes et in maximis populis habentes gloriosae
licentiae potestates  erunt etiam tales qui omnia quae
desiderant prospero consequantur euentus praesertim si in
oportunis geniturae locis positi uel in primis cardinibus uel in
quinto aut in undecimo ab horoscopo loco in domo iouis aut in
domo martis simul fuerint constituti tunc enim fasces tunc arma
tunc illis maximi committuntur exercitus tunc in magnis
honoribus constituti magnificae potestatis licentiam sortiuntur

 iuppiter et sol pariter si iuppiter et sol in eodem
signo pariter fuerint constituti et sit iuppiter radiis solis
absconsus omnem felicitatis ordinem uariis deiectonibus minuit
si uero iuppiter liberatus radiis solis in matutino ortu
constitutus eiusdem signi cum sole hospitio copuletur fatum
substantiam uitam et ex istis felicitatibus fructus cum maxima
etiam honoris potestate decernit et bono parentum uidebuntur
esse progeniti ut ex die onus sui omnia parentibus felicitatis
insignia conferantur sed et ipsi qui sic iouem et solem
habuerint felices suscepta sobole gaudebunt

 iuppiter et uenus pariter si iuppiter et uenus in eadem
parte uel in eodem signo pariter fuerint constituti honoris
insignia cum maxima decernunt gratia uenustatis bonorum etiam et
magnorum uirorum fidelibus amicitiis semper associant faciunt
etiam honesta morum conuersatione semper ornatos et integra fide
omnium religionum iura seruantes erunt etiam qui sic iouem
habuerint cum uenere munda pulchritudinis honestate fulgentes
iudicibus et regibus iuncti semper amabili uinculo caritatis sed
hos ad omnes glorias bonae famae testimonium semper insinuat et
a potentissimis feminis et honoris insignia et maxima illis
conferuntur praesidia facultatum s sed sic habentes uenerem et
iouem etiam felix et prosperum matrimonium sortiuntur habebunt
etiam filios si non illos maliuolarum stellarum impugnauerit
radius sed hi ad uenereos conatus prona mentis cupiditate
ducuntur desiderium suum per uarios coitus saepius
transferentes haec eadem in feminarum genituris iuppiter et
uenus simul positi aequabili ratione decernunt si uero iouem et
uenerem in solidis geniturae locis pariter constitutos et lunam
aequalibus radiationum societatibus intuentes ex alio loco
mars minaci radiatione respexerit ob id adfines crebra fama et
graui reprehensione pulsabuntur infamiae

 coniunctio iouis et mercurii si iuppiter et mercurius
simul fuerint collocati facient homines potentes bona consilia
ac bona  proferentes magnificae orationis splendore
fulgentes ornatos omni sapientia et omnium doctrinarum
magisteriis imbutos et tales eos perficiunt ut omnes eos cum
quadam admiratione suscipiant hi enim oratoriae artis imbuti
disciplinis cum maxima affluentiae facilitate facundiam docti ac
gloriosi sermonis exercent alios ingenii gratia et licentia
docti sermonis ornatos regiarum litterarum ista coniunctio cum
maximo honore faciet officia tractare

 coniunctio iouis et lunae si iuppiter et luna in eodem
signo pariter constituti aequabili societatis potestate
iungantur uitae patrimoniique  et maximae felicitatis
incrementa decernunt praesertim si se partiliter ioui in eodem
signo luna coniunxerit tunc enim infinitus diuitiarum cumulus
accedit et talis ei felicitatis insignia decernunt ut in
infinitum a parentibus suis omni genere melior existat si uero
fuerit nocturna genitura et luna plures possederit partes
iuppiter uero in minori partium numero subsidat omnem fortunae
substantiam cum maxima deiectione debilitat semper et minuit

 xxiu  

 coniunctio martis et solis si mars et sol in eodem signo
pariter constituti aequabili societatis potestate iungantur ex
ista societate patri aut citum aut certe malum praeparant exitum
quodsi simul constituti aliquem geniturae possederint cardinem
uel in aliqua anafora cardinis fuerint tunc exitium paternae
calamitatis  continuatione decernunt paternae quoque
substantiae facultates miseris lacerationibus dissipant aliorum
oculis nocebunt aut ex ferro et igni uulnera infligunt sed et
consiliorum rectum ordinem mutata mentis stabilitate conturbant

 coniunctio martis et ueneris si mars et uenus in eodem
signo pariter constituti aequabili societatis potestate
iungantur ista martis uenerisque coniunctio stupratores
adulterosque perficiet ut prauo cupiditatis ardore possessi et
indomitae libidinis stimulis incitati captiosis
pollicitationibus stupri perpetrandi causa alieni matrimonii iura
sectentur  si uero cum his mercurius fuerit inuentus uel si
eos quadrata radiatione respexerit uoces accusationes causas
oh haec crimina sed et seditiones et turbas et publici
sermonis inexplicabiles notas ex ista radiatione decernunt sed
si hos sic positos in oportunis locis iuppiter positus et in
signis suis uel in altitudinibus collocatus salutari radiatione
respexerit ex istis criminibus potestatis alicuius praesidio
liberantur  si uero sine testimonio iouis mars cum uenere
et mercurio pariter constitutus aliquem geniturae possederit
cardinem uel si in ceteris geniturae locis crescentis lunae
lumen exceperit uel si in his sic constitutis saturnus lumen
lunae deficientis exceperit ob adulterii aut stupri uel incesti
crimen publica animaduersione plectuntur si uero in tropicis
signis mars et uenus simul fuerint collocati quae eos quadratos
in tropicis signis facere monstrauimus haec perficient pariter
in signis tropicis constituti

 coniunctio martis et mercurii si mars et mercurius in
eodem signo pariter constituti aequabili societatis potestate
iungantur cordatos quidem et maximarum disciplinarum studiis
eruditos sed mendaces ista coniunctio et omni malitia faciet
instructos ut ingenium suum ad omne genus circumscriptionis
exerceant et ut in omnibus certaminibus malitiosa uelint semper
tergiuersatione contendere  quodsi istam societatem iuppiter
oportuna radiatione respexerit athleticae disciplinae decernunt
gloriosa certamina quodsi hos omnes uenus aliqua radiatione
respexerit ad puerorum amores praua cupiditate mentis impingit
quodsi his omnibus saturni radius accesserit hi quos diximus
graui pulsabuntur infamia  quodsi martem et mercurium
pariter constitutos sol orbe suo uicino absconderit sintque
omnes in aliquo geniturae cardine id est mars mercurius pariter
et sol simul positi lunam respiciant in aliquo geniturae cardine
collocatam facient homines scelerata cupiditate mentis armatos
ad omne facinus semper applicatos et quorum dicta omnia falsus
sermo semper immaculet erunt etiam tales quorum etiam facinorosa
commenta latronum sceleribus comparentur hi scripturarum fidem
pro arbitrio suo falsa litterarum mutatione conuertunt  sed
si eos iuppiter in oportunis geniturae locis positus et in his in
quibus gaudet uel in quibus exaltatur signis uel in domo sua
constitutus prospera radiatione respexerit et facinora tegit et
maxima decernit subsidia facultatum si uero non commodato
testimonio iouis saturnus eos minaci radiatione respexerit
detectis facinoribus publicatisque criminibus mala et maxima
illis poenarum decernit exitia

 coniunctio martis et lunae si mars et luna in eodem
signo pariter constituti aequabili societatis potestate
iungantur faciet ista coniunctio homines calidos et quos in
omnibus prospere frequenter sequatur euentus praesertim si in
aliquo geniturae cardine fuerint collocati sed his aut breue
uitae decernitur spatium aut uitae cursum immaturus exitus
mortis impugnat

 aliis imponit uitiosae ualitudinis maculam et omnium
periculorum decernit metuenda discrimina aut si nihil horum
fuerit malae mortis flebile ac miserum decernit exitium aut
ferri uel gladii contra eum exercet potestatem  sed et matri
ex ista coniunctione misera aegritudinum decernuntur incommoda
ut corpus eius per dies singulos misera debilitate quassetur sed
si hos in oportunis geniturae locis iuppiter positus uel in
primis cardinibus collocatus in domo sua uel in altitudine sua
constitutus salutari radiatione respexerit horum omnium
infortuniorum discrimina mitigantur

 xxu  

 coniunctio solis et ueneris si sol et uenus pariter
collocati in eodem signo constituti aequabili societatis
potestate iungantur facient quidem homines gloriosos et qui
desiderata omnia facillimis rationibus consequantur sed si in
diurnis genituris matutina fuerit uenus et in nocturnis
uespertina sed  hos eosdem miseria matrimoniorum
copulationibus iungit aut difficilem decernit uxorem aut
ancillas ad consortium tori genialis associat aut uxorum
decretarum faciem inhonestate foeditate deturpat aliis
pauperes aliis prouectae aetatis decernit uxores aut tales qui
sic habuerint uenerem et solem sortiuntur uxores quae misera
infelicitate demersae turpi sint conuersatione pollutae

 coniunctio solis et mercurii si sol et mercurius in
eodem signo pariter fuerint constituti ista coniunctio aliis
potestatibus subiacenti  decernuntur officia  numquam
publicatis actibus enitescunt homines sane faciunt cordatos sui
consilii consiliorum suorum secreta alta taciturnitate celantes
facit etiam ex omni ratione sollicitos et qui omnia uitae
officia peruigili cogitatione pertractent in omnibus sacrorum
religionibus superstitiosa trepidatione sollicitos suspiciosos
et qui etiam in modicis rebus uaria sint semper dubitatione
solliciti  si uero fuerit mercurius in matutino ortu
constitutus et rectum cursus sui ordinem seruans in omnibus
negotiis decernit principatum faciens ad omnem iubendi
officium praeparatum et qui liberi sermonis ornamenta
circumferant felices et qui omnia desideria prospere
consequantur sed hi futurorum ordinem diuina mentis instigatione
perdiscunt erunt sane religiosi iusti cultores deorum
frequenter antistites sed his ex ista coniunctione etiam felix
filiorum decernitur soboles

 coniunctio solis et lunae si sol et luna in eodem signo
pariter constituti fuerint aequabili societatis potestate
iungantur et sit diurna genitura faciet ista coniunctio erecta
potestatis licentia subleuatos et qui omnem iubendi officium
cum maxima animi constantia et cum maximis exequantur uiribus si
uero fuerit nocturna et adhuc intra solis orbem destituta
luminibus luna claudatur nec renatis luminibus deserto solis
orbe lucescat faciet humiles deiectos et omni licentiae
potestate subiectos imbecilles uiribus et omni uirtutis
praesidio destitutos  si uero deserto solis orbe et
antecedenti angustia liberata renati luminis libera ornamenta
circumferat et in eodem signo cum sole sit pariter collocata
facit efficaces et omnia negotiorum officia tractantes et qui
facile omnia dignitatis insignia consequantur si uero sole in
masculino signo constituto renata luna feminini generis
occupauerit signum faciet principales uel principes ciuitatum
claro nobilitatis splendore fulgentes sapientiae et praeconio
bonitatis ornatos et tales qui purae fidae amicitiae affectus
semper exhibeant casto ac pudico amicitiae consortio copulatos
 si uero sol et luna luminum suorum fuerint radiis aduersi
tunc uita parentum et genialis tori societas uariis
dissensionibus separantur si uero sol et luna prospera fuerint
radiorum societate coniuncti id est trigona sicut ante diximus
usque ad ultimum uitae diem parentum consortium fidi amoris
copulatione seruatur sed si aduersis sole pariter ac luna medium
eorum locum mars aut saturnus minaci radiatione possederit
aeternum parentibus iurgium et perpetuae dissensionis discidium
praeparatur

 xxui  

 coniunctio ueneris et mercurii si uenus et mercurius in
eodem signo positi aequabili societatis potestate iungantur
grata homines uenustate condecorant grata et tales efficiunt
qui omnia quae desiderant facillime consequantur sed quorum
animum ad multarum mulierum consortium prona mentis cupiditas
impellat docti etiam sermonis simul positi ornamenta decernunt
ut docta institutione sermo formatus audientium aures grata 
tolleratore semper illiciat aut musici carminis modos tradunt
et praeclaram poeticae disciplinam  sed hos eosdem honestarum
artium ornamento condecorant sed si in signis suis simul
positi primos geniturae possederint cardines uel in finibus
suis constituti in oportunis geniturae locis fuerint inuenti
tunc quae  haec maiori decretorum potestate complentur si
uero in deiectis locis pariter fuerint constituti musicos
faciunt sed popularibus uoluptatibus deputatos  quodsi simul
mercurium ac uenerem collocatos malignum sidus martis aspexerit
faciles nuptias sed cum quadam infamia ac nota decernunt tunc
enim puerorum mulierumque concubitus aequabili cupiditate
desiderant et ultra modum stupra cum maxima animi delectatione
sectantur  sed si in eodem signo in quo est horoscopus
uenus et mercurius fuerint pariter constituti tunc diuinum
hominibus decernitur ingenium tunc sermo magnifico eloquentiae
splendore decoratur tunc carmina eorum diuina dicentur
inspiratione conscripta sed haec omnia maiori cumulo felicitatis
augentur si eos simul in horoscopo constitutos uel in oportunis
geniturae locis positos iuppiter et luna et ipsi in oportunis
locis positi prospera id est trigona radiatione respexerint

 coniunctio lunae et ueneris si luna et uenus in eodem
signo pariter constitutae aequabili societatis potestate
iungantur nimia uiris ornamenta decernunt sed hos eosdem grata
pulchritudinis honestate condecorant et faciunt dignitate
bonitatis ornari sed nuptias illis instabiles semper ex ista
coniunctione decernunt nullus enim pariter habens lunam ac
uenerem in affectu uxoris fundato ac stabilito amoris iudicio
perseuerat  sed et uxoris animos ab affectu suo uitio
cupiditatum suarum alienari perficiet alienarum mulierum
concubitus prono desiderans cupiditatis ardore isdem etiam
uxorem suam cogit cupiditatibus implicari ut quicquid ipsis
passiuis desideriorum suorum cupiditatibus infoedatur id totum
etiam uxori ad simile studium uoluptatis mariti errantis peccata
commendent ut et ipsa faciat quicquid maritum facere praua
cupiditate cognouit ut adulter maritus suis magisteriis imbutam
adulteram faciat uxorem

 xxuii  

 coniunctio lunae et mercurii si luna et mercurius
pariter collocati aequata societatis potestate iungantur omnes
doctrinas cum maxima potestate insinuant nam qui simul habuerint
lunam et mercurium omnia quae discunt facillimis rationibus
consequuntur sed et sic simul positi luna et mercurius docile
ingenium sapientiae largiuntur  sed si simul positi iouis
fuerint testimonio destituti faciunt mendaces et quorum omnes
actus instabili ac uariata semper facilitate mutentur sed et
matres eorum sapientes efficient sed infamiam illis ex
inferiorum hominum concubitus semper infligunt sed est melior
luna ex ista coniunctione si minorem partium possederint
numerum et si mercurius in ampliori partium numero fuerit
inuentus

 xxuiii  

 completis his omnibus antequam sermo noster ad
horoscoporum transferatur exempla illud prudentiam tuam
breuiter admonemus ut in omnibus genitura consideres
antequam nasceretur homo cui se primum nascens luna coniunxerit
si enim ortum lunae aut simul constitutum beniuolarum sidus
exceperit aut eam prospera radiatione respexerit eum quem
imminens partus uicinum fecerit luci bonum faciet ordinem
geniturae sortiri si uero maliuolarum stellarum fuerint
sociata consortio mediocris et ingloriae genitura substantiae
praeparatur

 omnes tibi mauorti decus nostrum mixturarum explicauimus
potestates quid singulae stellae iunctae trigonica societate
perficiant quid quadrata radiatione decernant quid efficiant
diametra sibi potestate semper oppositae quid largiantur
aequabili copulatione coniunctae quid exagonae humilis
potestatis auctoritate perficiant sed ut haec omnia prudentiae
tuae manifestius intimemus omni apotelesmatum ratione confusa
et comparatis et coniunctis inuicem potestatibus omnia tibi
decretorum insinuabo secreta ut quicquid generali explicatione
monstrauimus specialiter rursus iunctis sententiis explicemus

 xxix  

 de seruorum natiuitatibus si luna et iuppiter partili
fuerint radiatione coniuncti et eos simul partili ter
collocatos in dextro quadrato positus saturnus partili radiatione
respexerit et mars simili hos eosdem per quadratum minaci
radiatione percutiat sol uero sit in ui uel in xii loco ex
ista coniunctione percutiat societate seruilis genitura
decernitur nec expugnatus ex utroque latere iuppiter seruilibus
poterit necessitatibus liberare  si in mc luna fuerit
inuenta et in eodem loco fuerit iuppiter constitutus et mars
coniunctionem lunae currentis exceperit et coniunctionem martis
et lunae saturnus minaci radiatione respexerit bonos quidem
seruos facient sed infelicitatis onere semper grauatos

 si lunam de diametro mars et saturnus pariter aspexerint et
nulla beniuolarum stellarum uel lunam uel illos qui sunt in
diametro constituti salutari radiatione conuenerint aut
seruos efficiet ista coniunctio aut priuatos parentum praesidio
misero faciet orbitatis onere praegrauari

 si uenerem et lunam in diuersis locis constitutas saturnus et
mars quadrata uel diametra radiatione respexerint et his
omnibus iouis oportunum testimonium denegetur a seruis
parentibus natos ista coniunctio perpetuo faciet seruitutis onere
praegrauari

 si horoscopi partem iuppiter et uenus prospera radiatione
respexerint et si hanc eamdem partem id est horoscopum sol et
luna qualibet radiatione uiderint mars uero et saturnus ab
horoscopi parte malignos potestatis suae radios separarint
prospere natus prosperius nutrietur  si uero sine praesidio
uel testimonio beniuolarum stellarum horoscopi partem saturnus et
mars minaci radiatione respexerint aut uno de maliuolis in
horoscopo constituto alius in occasu constitutus horam diametra
radiatione percusserit aut in primo moriuntur uitae uestibulo
constituti aut prima uestigia lucis ingressis uitale pabulum
denegatur aut obstinato matris animo nata soboles exponitur
quodsi sic maliuolis sicut diximus constitutis horoscopo uenus
aut iuppiter testimonium conmodauerint expositus colligetur et
alienae misericordiae praesidio nutrietur

 si iuppiter in horoscopo partiliter fuerit constitutus et in
diametro mars positus horam et iouem partili radiatione
respexerit ceteris stellis nullum his testimonium commodantibus
mediocris substantiae facultatem decernit ista coniunctio sed
his ipsis multa inimicorum  praesidia denegari

 sed sic ioue et marte sicut diximus constitutis ioue scilicet
in horoscopo et marte in occasu posito si saturnus uel
mercurius martem qualibet radiatione respexerint aut lunaticos
faciunt aut caducos furore mentis oppressos  si uero ioue in
parte horoscopi constituto in occasu id est in diametro
saturnus constitutus iouem horamque respiciat in diurna
genitura et luna plena feratur ad iouem diuitias felicitates
et summae beatitudinis incrementa decernunt si uero ioue in
horoscopo constituto uenus in occasu id est in diametro fuerit
inuenta et fratres denegant pariter et filios sed nihilominus
diuitiarum et felicitatis incrementa decernunt

 si saturnus in horoscopo partiliter fuerit constitutus et
martem habeat in occasu id est in diametro partiliter
constitutum aut in imc partili sibi et horae societate
coniunctum et luna aut plena ad martem aut minuta ad saturnum
feratur ista coniunctio graue ac miserum mortis decernit
exitium aut enim ferarum morsu consumpti artus miseris
lacerationibus dissipantur aut facient per praecipitia iactari
aut corpus cadentium culminum ruinis opprimitur aut certe qui
sic saturnum habuerint et martem acerbae destinatus neci
cruentis latronum traditur manibus aut acerbis tempestatibus
quasi submersus inaudito genere mortis opprimitur  sed pro
signorum genere mortis inuenietur euentus in ferinis enim et in
agrestibus constituti signis ad necem praeparatos ferarum
adferunt morsus in solidis uero signis constituti nutantium
tectorum culmina impingunt in aquosis signis aut in pugna
faciunt interire aut iugulum eorum saeuus latronum mucro
persequitur aut certe potestate aliqua animaduertente
plectuntur  omnifariam enim saturno in horoscopo constituto
si in occasu mars fuerit inuentus miserae mortis decernit
exitium sed tunc iudicantis animaduersione plectuntur cum his
omnibus de quadrato mercurius accesserit

 si mars in horoscopo partiliter fuerit constitutus et eum
de occasu id est de diametro iouis stella respiciat pericula
et sollicitudines et dolores ista radiatio in media decernit
aetate pericula autem ex seditionibus et ex turbis sed et
causas et damna simili ratione perficiet sed his post multa
uitae naufragia felicia decernuntur tempora senectutis uxores
uero aut ancillas aut prouectae dabit aetatis aut publicas
meretrices aut alicuius artis tractantes officia sed nec
fratrum in eadem ciuitate integer numerus reseruatur sed omnes
fratres ab his aut peregrinatione separantur aut morte

 si luna in aliquo cardine constituta mars in diametro
positus  et ad saturnum   uel in eadem parte fuerit
inuentus uel horoscopum ex alio cardine aequata partis
radiatione respiciat iuppiter uero in ui ab horoscopo loco uel
in uiii uel in xii cum luna fuerit inuentus tam diu uiuit qui
natus fuerit quam luna cum ioue fuerit inuenta mox luna cum
iouis transierit partem statim ei qui natus fuerit mors
properata decernitur

 si luna et sol synodica fuerint radiatione coniuncti et in
eodem signo inter solem et lunam mars medius fuerit inuentus et
eos de quadrato saturnus respiciat aequata partium radiatione
coniunctus qui sic habuerint stellas uitiosis oppressi moribus
interibunt aut insaniae furoribus capiuntur aut maris saeuis
inundationibus miserae habebunt mortis exitium  si uero his
sic ut diximus id est sole luna marte et saturno  in
uiii ab horoscopo loco fuerint inuenti ceterae uero omnes
stellae in ui uel in uii ab horoscopo loco fuerint constitutae
facient lunaticos epilempticos et quorum mentem iratum uel
malignum numen semper exagitet ut omni mentis ratione turbata
inconsulta sine ratione repente uerba proiciant

 si in uirgine genitura in xii loco ab horoscopo luna
uxoris fuerit inuenta id est si hoc signum in quo est uxoris
luna posita in cacodaemone mariti fuerit inuentum faciet uxorem
omnibus mariti iniuriis subiacere et tali eam mentis
moderatione componit ut usque ad ultimum diem uitae uiri
iniurias patienter excipiat  si rursus hoc signum in quo
uiri est luna posita in cacodaemone mater uxoris fuerit
constitutum adulteram ex hoc pronuntiabis uxorem et talem quae
impudenter contra maritum omnium iniuriarum genere grassetur
ut iudicio sceleratae mulieris marito adulteri omni genere
praeferantur sed et mariti has iniurias sustinentes totum
quicquid uxores fecerint patienter ferunt

 si uero uxor et maritus in genituris suis in eodem signo
lunam habuerint collocatam uel si lunam uiri iuppiter mulieris
prospera radiatione respiciat aut rursus mulieris lunam uiris
iuppiter simili radiatione respexerit uel si utriusque geniturae
luna a trigonica radiatione iungatur amor ipsos pari
caritatis uinculo copulatus aequabili semper desiderio
cupiditatis sustentat

 si uenus in terreno signo fuerit inuenta et in hoc signo
constituta uii ab horoscopo locum uel mc possederit aut in
xii ab horoscopo loco constituta et in diametro saturni posita
partiliter radios exceperit longae ac diuturnae uiduitatis
infortunia ex ista radiatione decernit  sed si sic posita
uenus in matutino ortu posita fuerit inuenta in prima aetate
constitutis infortunia uiduitatis indicit si uero in uespertino
ortu fuerit inuenta  aetatis uiduitatis decernuntur
incommoda sed et quosdam incesto cupiditatis ardore possessos
illicitos filiarum concubitus adire compellunt  si luna et
uenus partiliter collocatae in nocturna genitura et in femininis
signis positae occasum uel mc possederint et eas dem diametro
mars saturnusque respiciant faciunt incesto furoris ardore et
nefariae cupiditatis instinctu filias patribus illicitis
matrimoniorum uinculis copulari

 si nuptialis signi dominus in feminino signo constitutus
occasum uel mc possederit uirgines latenter stupra 
cupiditate compellit sed stuprorum generare pro stellarum
uarietatibus inuenimus nam si saturnus nuptialis signi dominus
fuerit inuentus aut a patre a patruo aut a uitrico stuprum
uirgini praeparatur aut a sene aut a seruo si uero nuptialis
signi dominus mars fuerit effectus et sic et ipse fuerit sicut
diximus positus cum quadam uiolentia flos uirginitatis eripitur
 si uero uenus nuptialis signi domina fuerit effecta et sit
etiam ipsa sic ut diximus posita in nocturnis sacrorum uigiliis
spontaneum stupri crimen admittitur si uero mercurius nuptialis
signi dominus fuerit  ante collocatus promissionum captae
persuasionibus uirginitatem suam desiderio corruptoris addicunt
sed ex occasione et crimina concitatur et tumultus seditiosae
uocis infertur et fiunt maiora periculorum discrimina si cum
mercurio mars fuerit inuentus

 xxx  

 si in saturni signo iuppiter et uenus simul positi easdem
possederint partes et saturnus in uicino sit signo id est in
secundo fuerit inuentus ut ipse primus coniunctionem ueneris
uenientis excipiat et mars lunam respiciens quacumque ueneri
radiatione iungatur saturnus etiam lunam pariter aspiciat et
sol sit in mc luna et horoscopo in cancro constitutis si
incesto furoris ardore et potestatis alicuius praesidio subleuati
matrum suarum conubia sortiuntur aut nouercas suas praepostero
mentis ardore cupiditate possessi ad consortium tori genialis
inuitant si uero mulieris fuerit ista genitura matrimonii
gratia haec eadem mulier aut patri iungetur aut uitrico talem
oedipodem habuisse genituram antiquae ferunt memoriae lectionum
fuit enim horoscopus in cancro sol in ariete saturnus in
piscibus iuppiter et uenus in aquario mars in libra luna in
nebula cancri mercurius cum sole

 si in finibus mercurii luna fuerit inuenta et masculini
generis sidus acceperit praesertim si in aquario fuerit inuenta
nec uenus ioui trigonica radiatione iungatur qui sic has
stellas habuerint numquam filios sortiuntur

 si in aequinoctialibus signis luna in horoscopo fuerit
inuenta id est in ariete uel libra iuppiter uero et mars
partili societate coniuncti in mc uel in occasu fuerint
collocati uenus uero et saturnus in capricorno uel aquario
pariter constituti et eumdem partium numerum possidentes martem
et iouem qualibet radiatione respiciant facient steriles
effeminatos et abscisos gallos religionum caerimoniis
seruientes

 si in domo ueneris aequata partis societate coniuncti
saturnus et mars pariter fuerint constituti occasum uel imc
possidentes et in diametro eorum uenus in domo martis posita
saturno et marti aequata partis sit ratione contraria haec
stellarum ordinatio eunuchi genituram nobis ostendit

 si mars et luna diametra sibi fuerint radiatione contrarii
et easdem ambo in diametro constituti partes accipiant uenus
uero in dextro eorum quadrato fuerit constituta et uenerem de
diametro saturnus respiciens per sinistrum quadratum lunam
martemque pulsauerit ut uenerem quidem de diametro lunam uero
et martem de quadrato respiciat et mercurius mc possederit
post ex hac stellarum mixtura aut steriles aut hermaphroditi aut
certe generantur eunuchi

 si saturnus et uenus in signo uel in finibus ueneris pariter
constituti mc possederint partem et mars ab his alienus fuerit
effectus aut pauperem ista coniunctio aut prouectae aetatis
decernit uxorem si uero sic saturnum et uenerem constitutos
trigonica iuppiter radiatione respiciat uel si cum ipsis fuerit
inuentus ex isto iouis testimonio uidua quidem uxor decernitur
sed diuitiarum affluentia copiosa

 si uenus in mc pariter cum ioue fuerit inuenta sociato ista
adulterio cognitam decernit uxorem si uero his pariter
constitutis mercurii stella ad hoc idem consortium partis
accesserit et hoc marito relicto quem adulterio fuerat
interueniente sortita ad alterius mariti rursus nuptias transit
et hoc aut iuuenis amore capta perficiet aut pauperis cuiusdam
secuta concubitus aut ignobilis concubitus humilitatem prona
mentis cupiditate desiderans ut omnifariam praui amoris
illecebris inferioris uiri consortium sortiatur

 si luna in mc partiliter fuerit inuenta et sol in horoscopo
partiliter fuerit collocatus iuppiter uero in anafora horoscopi
partiliter constitutus lunae trigonica radiatione iungatur ex
ista coniunctione clara nobilitatis decernuntur insignia

 si in mc uenerem constitutam trigonica iuppiter radiatione
respiciat uel si cum ea fuerit inuentus et uenus ab omnibus
scilicet stellarum maliuolarum fuerit radiationibus separata
feminarum praesidio ex ista coniunctione maxima felicitatis
insignia conferuntur aut ex aliquo femineo opere initium
felicitatis accipiunt sed hos eosdem facit musici carminis modos
dulciter flectere aut citharam lyramque percutere aut certe
molli corporis flexu cum grata uenustate saltare

 iuppiter semper in mc partiliter constitutus misero
libidinis studio ad sordidarum mulierum concubitus impellit si
uero cum eo mars fuerit inuentus et ipse eamdem possidens
partem uxorem eius alter uiolenter arripiet si uero his ueneris
accesserit stella illustribus uiris de meritorio detracta mulier
coniugali gratia copulatur si uero his omnibus sol quadratus
accesserit concubinis patrum aut nouercis suis nefaria
cupiditate iunguntur et retractas patrum uxores matrimonii
societate coniungunt sed cum fuerint nuptiae praua cupiditate
completae interueniente mulieris fuga dissoluitur matrimonium
quod fuerat infaustis ominibus copulatum

 si mars in mc cum luna fuerit inuentus et iuppiter in
horoscopo fuerit partiliter collocatus in occasu uero sol fuerit
constitutus iouem de diametro martem uero et lunam quadrata
radiatione respiciens nuptias ista coniunctio cum exitiabili
certamiinis conflictatione decernit tunc grauia uulnera minax
contendentium gladius infligit tunc grauis pugnae saeui
ardoris certaminibus concitatur tunc famosa proeliorum certamina
saeui ardoris cupiditatibus excitantur tunc cum cadentium
gemitu strepituque pugnantium acerba profusione sanguinis
contractae nuptiae cruentantur  tale paris alexander
decretum habuisse suggeritur cuius ex nuptiis pugnarum famosa
certamina et fabulosa patriae excidia contigerunt sed totum
alexandri paridis decretum hac fuerat ratione compositum hora
fuerat in aquario sol in leone luna in scorpione saturnus in
leone iuppiter in aquario mars in scorpione uenus et mercurius
in geminis

 si saturnus et mars in mc fuerint partiliter collocati aut
hunc eumdem locum in aliis cardinibus constituti quadrata uel
diametra radiatione respiciant nec eorum malitiam iouis ac
ueneris salutaria praesidia mitigarint laboriosos pauperes
misero onere paupertatis oppressos et quottidiani laboris
continuatione quassatos perficiet ista coniunctio ut
quottidianis corporis laboribus misera uitae alimenta quaerantur
si uero hunc eumdem locum mars de diametro respexerit saturno
in mc siue in imc aut certe in horoscopo constituto sintque
omnes iouis diuino testimonio destituti cum praecedentibus malis
publici carceris custodiam et ferrea decernuntur uincula
carceris catenarum si uero his sic constitutis plenam
luminibus lunam iuppiter clementi radiatione respexerit post
multos labores et post multa discrimina liberantur

 si mars in mc partiliter fuerat inuentus et secundum ab eo
signum uicina posita saturni stella possideat laboriosos
pauperes et uitam manu quaerentes efficiet ista coniunctio sed
et faciem eorum tristis semper uultus innubilat sed et si in mc
mars constitutus  aequata parte respiciat et in medii
caeli secundo signo saturnus sic sit sicut ante diximus
constitutus maiora decernuntur onera infelicitatis et maiorum
infortuniorum cumulus accedit sed et numquam hi qui sic eos
habuerint quod desiderant consequuntur

 si luna in labiis arietis uel in capricorno fuerit inuenta
uel tauri labia simili ratione possederit mulieres quidem
uiragines faciet uiros uero ad omnia uitia libidinum semper
impellit ut misero concitati libidinis stimulo impuri et
impudici coitus uota concipiant quod si luna in his in quibus
diximus signorum fuerit partibus collocata et has easdem partes
mercurius et mars cum luna positi eadem ratione possederint et
luna a martis defluat stella in quacumque signi parte luna
fuerit inuenta ex hac parte uitium libidinis inuenitur sed si
hos sic collocatos iuppiter trigonica radiatione respiciat uel
si cum ipsis fuerit inuentus praedictorum uitiorum tegitur et
mitigatur improbitas  si uero sine testimonio iouis uenus
fuerit cum his inuenta omne uitium impudicae impuritatis
indicitur tunc uiri spontaneo furoris ardore muliebria
patiuntur tunc impura facinora ardorem uitiosae libidinis
exequuntur si uero fuerit mulieris ista genitura meretricem
prostituti pudoris efficiet et quae corpus suum prauis libidinum
cupiditatibus tradat pudorem suum mercedis quottidianae gratia
potestati lenonis se addicens et erit in publicis meritoriis
prostituta etiamsi recto genere uideatur esse progenita

 si sol et luna et horoscopus ita sint in genitura collocati
ut nulla sibi sint omnes ratione coniuncti ut sol horoscopum non
uideat ut luna rursus nec solem nec horoscopum similiter
aspiciat nec sint aliqua partium societate coniuncti tanto
paupertatis onere defatigantur ut hi qui sic eos habuerint uario
infelicitatis onere praegrauati ad extremum exitium
mendicitatis accedant

 si sol et luna feminini generis possederint signa et
horoscopus in feminino signo fuerit inuentus et in horoscopo sit
mercurius positus partiliter manibus suis naturam suam
amputare coguntur

 si sol et luna in horoscopo partiliter fuerint constituti
aut unus horoscopum praecedat et alius subsequatur ita tamen ut
hoc in horoscopi fiat signo et in anafora horoscopi mars sit
constitutus et saturnus marti aliqua testimonii radiatione
iungatur oculis miserum onus caecitatis imponitur

 si luna in mc fuerit inuenta et in imc uenus constituta
partili lunam radiatione respiciat ista coniunctio incestae
cupiditatis ardore sorores fratribus iunget uxores

 si in dextro quadrato lunae uenus fuerit collocata faciet
homines ad omnia officia negotiorum praeparatos qui sibi
multarum amicitiarum praesidia conquirant et quos uxores fido
diligunt semper affectu et facit omnibus amicis amabili caritate
coniunctos sed haec fortius conualescent si unum de duobus
trigonica iuppiter radiatione respiciat

 si horoscopus in signo uirginis fuerit inuentus et in eadem
hora mars et mercurius et uenus partiliter fuerint collocati
iuppiter uero in occasu collocatus piscium possederit signum et
his qui in horoscopo sunt partili radiatione iungatur sol uero
in anafora horoscopi id est in libra sit constitutus et luna
quintum ab horoscopo locum in capricorno constituta possideat
saturnus uero in nono ab horoscopo loco positus signum tauri
teneat qui sic hos omnes habuerit talis erit orator ut in modum
fulminum dictorum eius sententiae proferantur ut pro arbitrio
eius multitudinis animi aut quiescentes excitentur aut incensi
facile mitigentur talia etiam erunt eius dicta ut haec ad
augmentum et ad nutrimentum ingenii sui posteritas contentiosa
animositate perdiscat talis orator  apud macedonem philippum
nomine armorum ui sed orationis licentia persequebatur et ut
manifestius explicemus haec genitura diuinum demostheni
inspirauit ingenium

 si in sagittario in finibus ueneris mars et mercurius et
uenus simul fuerint collocati et horoscopus eiusdem partis
possederit finem iuppiter uero in geminis constitutus ex occasu
hos omnes diametra radiatione respiciat sitque illis aequalium
partium societate coniunctus sol uero in capricorni signo et
luna in quinto ab horoscopo loco constituta arietis signum
teneat ita ut in capite sit arietis in his enim partibus facit
caecos saturnus uero in nono ab horoscopo loco sit positus id
est in leone constitutus haec genitura diuinum poetam heroici
cuiusdam carminis facit ut martios strepitus pugnarumque
metuenda certamina famosi carminis nobilitate perscribat talis
genitura homerum diuinum iliaci carminis fecit interpretem

 si horoscopus in aquario fuerit inuentus et in parte
horoscopi mars et mercurius et uenus sint partiliter collocati
in occasu uero iuppiter positus leonis habeat signum et in
anafora horoscopi sol constitutus signum piscium teneat luna
uero in geminis collocata et in quinto geniturae loco
constituta horoscopum trigonica radiatione respiciat et
saturnus nonum ab horoscopo locum tenens in librae sit signo
constitutus haec genitura diuinarum et caelestium institutionum
reddit interpretem qui docili sermone et diuini ingenii
potestate compositus et caelesti quodammodo institutione
formatus uera disputationum licentia ad omnia secreta
diuinitatis accedat haec genitura platonis fuisse suggeritur

 si horoscopus in libra fuerit inuentus et mars et uenus et
mercurius in eodem sint horoscopo partiliter collocati iuppiter
uero in occasu positus id est in signo arietis collocatus
martem uenerem et mercurium et horoscopum diametra radiatione
respiciat sol uero in scorpione positus in anaphora sit
horoscopi constitutus luna etiam in aquario posita quintum ab
horoscopo locum teneat saturnus uero in nono ab horoscopo loco
constitutus in geminis sit collocatus haec genitura diuinum
poetam lyrici carminis reddit qui choreas libero rhythmo seuera
religiosi carminis moderatione componat talis genitura pindaro
et archilocho dulcissimi carminis modos diuina ingenii
inspiratione largita est

 si hora in ariete fuerit inuenta in finibus scilicet iouis
et mars et uenus et mercurius in eodem sint horoscopo partiliter
constituti et iuppiter in libra positus id est in occasu
diametra horam radiatione respiciat sol uero in anafora
horoscopi positus signum tauri possideat et luna in quinto ab
horoscopo loco collocata leonis signum teneat saturnus uero in
nono ab horoscopo constitutus loco sagittarii habeat signum haec
genitura diuinum facit artis mechanicae repertorem hic ille est
noster cuius ingenio fabricata sphaera lapsum caeli et omnium
siderum cursus exemplo diuinae imitationis ostendit hic est
syracusanus archimedes qui naues qui romanos exercitus
mechanicis artibus saepe prostrauit hunc marcellus in triumpho
uictoriae constitutus inter ouantes militum strepitus et
triumphales laureas collocatus lugubri maerore defleuit

 xxxi  

sed sufficienter tibi mauorti decus nostrum illustrium uirorum
decreta narrauimus nunc ad incepti operis ordinem reuertamur

 si saturnus in libra fuerit constitutus in finibus scilicet
iouis idest in altitudine sua et in eadem parte horoscopus
fuerit inuentus in ariete uero uenus constituta horoscopum ex
occasu diametra radiatione respiciat mars uero et luna aequata
partium societate coniuncti in mc sint partiliter collocati sol
uero et mercurius in geminis constituti nonum ab horoscopo locum
teneant iuppiter uero in aquario positus et stationem faciens
quintum geniturae possederit locum haec genitura potentissimum
regni decernit imperium uel potentis dignitatis decernit
insignia

 si luna in duodecimo ab horoscopo loco id est in
cacodaemone fuerit inuenta et sit in eo signo quod saturni
dicitur trigonum id est in aquario aut in geminis aut in libra
sol uero in sexto ab horoscopo loco constitutus lunam diametra
radiatione respiciat similique sint partium societate coniuncti
iuppiter uero in octauo sit geniturae loco constitutus
laboriosae paupertatis ex ista genitura et miserae mendicitatis
decernuntur incommoda

 si luna et mars in septimo sint ab horoscopo loco constituti
id est in occasu et sint in eo signo constituti in quo martis
inuenitur trigonum id est aut in cancro aut in scorpione aut in
piscibus iuppiter uero in mc sit partiliter collocatus et eis
sol trigonica radiatione iungatur athletam faciet ista genitura
sed qui sacris certaminibus uictor famosa reportet insignia
coronarum

 uenus si in feminino signo collocata in occasu geniturae
fuerit inuenta et mars in feminino similiter signo fuerit
inuentus sol etiam et luna signa feminina possideant cinaedum
tibi hominem ista genitura demonstrat

 si in parte horoscopi saturnus et mars simul fuerint
constituti et sit feminini generis signum et in occasu uenus et
mercurius positi femininum teneant signum uel si in mc mars et
saturnus partiliter constituti feminini habeant generis signum
et mercurius et uenus in imc positi feminini generis signum
calcent publicos cinaedos haec genitura aut certe abscisos
gallos efficiet si uero mulieris ista genitura fuerit
meretricem publicam nundinato pudore perficiet

 si in octauo ab horoscopo loco luna et mars simul fuerint
collocati et eos mercurius in diametro constitutus partili
radiatione respiciat immodico crudelitatis ardore latrones ista
genitura perficiet sed facinora eorum pro stellarum uarietatibus
inuenimus si enim in terrenis signis mars et luna fuerint
collocati in desertis locis grassator constitutus latrocinantem
manum profusione sanguinis cruentabit si uero in aquosis signis
fuerint constituti pecorum abactores efficient insequentibus
hominibus minaci semper gladio resistentes in solidis uero
signis constituti famosos domorum effractores efficient sed qui
armati gladio quiescentibus hominibus et patrimonii iacturam et
uitae discrimen infligant sed hi omnes in istis facinoribus
comprehensi publicae animaduersionis seueritate plectuntur sed
si mars et mercurius in imc uel in occasu simul fuerint
constituti luna uero aut in diametro eorum aut in quadrato sit
aut cum ipsis plena luminibus haec eadem quae diximus simili
ratione decernuntur

 si saturnus et uenus in occasu geniturae fuerint collocati
in octauo uero ab horoscopo loco mars fuerit constitutus
mercurius uero aut cum marte aut cum saturno et uenere nec
aliquem horum iuppiter prospera radiatione conueniat haec
genitura aut seruos faciet aut gallos sed qui omnia impudicae
impuritatis uitia sustineant

 si mars in horoscopi parte fuerit inuentus et in occasu
uenus partiliter constituta mc uero partem saturni stella
possideat et luna sit in imc posita impurum hominem ista
genitura perficiet

 si mars in mc fuerit inuentus in feminino scilicet signo
et saturnus et uenus in xi sint ab horoscopo loco constituti
horoscopus uero cum ioue et luna et mercurio in ueneris signo sit
constitutus aut matres suas aut nouercas aut matrum sorores qui
sic has stellas habuerint incesta libidinis cupiditate
corrumpunt

 uenus cum saturno in horoscopo constituta in quocumque
signo in quibuscumque partibus posita geniturae licentia
potestatis aut meretrices publicas aut prouectae aetatis decernit
uxores praesertim si nulla illos iuppiter radiatione respiciat

 iuppiter et mars si in mc simul fuerint partiliter
collocati faciunt homines praeconio bonitatis ornatos et quibus
semper beatae felicitatis insignia conferantur praesertim si in
domo iouis uel in finibus iouis fuerit ista coniunctio

 si in mc mars fuerit aut in domo sit lunae constitutus et
in eo loco iuppiter cum uenere et marte sit pariter collocatus
et ad iouem feratur luna plena luminibus maximae felicitatis
insignia decernit ista sociatio

 si in mc mercurius saturnus mars uenus pariter et luna
consistant aequata partium societate coniuncti egestatem et
onus miserae paupertatis indicunt et hos eosdem faciunt
ianitores ad hoc obsequium mendicitatis necessitate compulsos
sed et filiorum mortes frequenti infortuniorum calamitate
demonstrant

 si in quinto ab horoscopo loco mars et uenus simul fuerint
constituti et sit luna in horoscopo partiliter collocata clarae
nobilitatis decernuntur insignia et regum fidus amor ex ista
societate decernitur sed hi adulteriis cognitas sortiuntur
uxores decernuntur etiam illis ad honoris ornatum praetextae et
aureae uestes et aurearum insignia coronarum

 si in maliuolae stellae signo horoscopus fuerit inuentus et
sit ipse stella maliuola in xii ab horoscopo loco posita
homines faciet canum morsibus dissipare et si xii ab horoscopo
locus in maliuolae stellae sit signo constitutus et ipsa
maliuola stella cuius esse domicilium diximus xii scilicet
locum in uii ab horoscopo loco id est in occasu sit
constituta hoc idem mortis discrimen indicit nisi flebile
mortis exitium et grauium infortuniorum metuenda discrimina bonum
testimonium iouis pariter ac ueneris salutari numinum suorum
praesidio mitigarit  si in trigono martis luna et sol simul
fuerint constituti id est aut in cancro aut in scorpione aut in
piscibus et ipse mars aut in mc aut in occasu fuerit inuentus
assiduae peregrinationis decernuntur incommoda et in extraneis
regionibus et in peregrinis locis constituti extremum complent
diem uitae

 si mars cum horoscopo pariter in trigono suo fuerit
inuentus id est aut in cancro aut in scorpione aut in piscibus
et horoscopante marte uenus cum mercurio in occasu fuerit
constituta et sint marti aequata partium societate coniuncti hi
qui sic has stellas habuerint uxorum suarum mali interfectores
existunt

 si horoscopus in signo ueneris fuerit inuentus et in
eodem horoscopo uenus sit partiliter collocata mars uero et luna
in occasu sint in signo martis pariter constituti in finibus
scilicet martis mater geniturae eius gladio percussa morietur

 si luna in mc fuerit inuenta et in imc saturnus et mars
et iuppiter sint pariter constituti is qui sic eos habuerit de
patriis laboribus retractus graue iugum captiuitatis accipiet

 si luna in mc fuerit inuenta et cum ea mars et saturnus
constituti aequata partium societate iungantur aut sequestres
aut ministros turpium libidinum facient ut  quaestum uitae
illis praesidia comparentur

 si saturnus in ui ab horoscopo loco fuerit inuentus et
uenus et mercurius in xii ab horoscopo loco sint constituti et
hi omnes diametra se radiatione pulsantes aequata partium
societate iungantur filias suas incesto cupiditatis ardore ad
coniunctionem tori genialis adsociant sed et si uenus et
mercurius et saturnus domicilia sua mutauerint hoc idem simili
ratione decernunt

 si in xi ab horoscopo loco uenus et mercurius et iuppiter
et saturnus simul fuerint partiliter constituti et omnes aequata
partium societate iungantur uxores sic positi ancillas
potentissimorum uirorum decernunt

 si saturnus et uenus in mc sint partiliter constituti et
eos iuppiter nulla radiatione respiciat et sit mulieris ista
genitura cum eunuchis uel cum sterilibus uiris inefficaci
libidinis cupiditate concumbit

 si in u ab horoscopo loco uel in xi uenus et iuppiter
pariter sint constituti et eos nulla stella ex aliqua parte
respiciat difficiles nuptias aut graues decernunt ex nuptiis
simultates et semper acerbis dissensionibus implicati iurgia
inter se simul malignae simultatis exercent

 si mars et horoscopus aequabili partium societate iungantur
et in domo iouis fuerint constituti et martem et horoscopum
saturnus trigonica radiatione respiciat et luna sit in
nouissimis horoscopi partibus constituta hi qui sic has
stellas habuerint aut cum matre aut certe cum nouerca concumbunt
si uero mulieris sit ista genitura aut cum patre suo aut cum
uitrico suo intesta libidinis cupiditate concumbit et erit
nihilominus ista mulier circa omnem libidinem uitio prostituti
pudoris impatiens si uero saturnus in u ab horoscopo loco
fuerit inuentus et mercurius cum uenere in xi ab horoscopo loco
sit priuignarum nuptias cum nefaria cupiditate decernunt

 si in quocumque cardine saturnus fuerit inuentus et in
diametro positum mercurium minaci radiatione respiciat ex ista
radiatione filiorum soboles denegatur

 si sole in horoscopo constituto mars cum saturno in anafora
horoscopi fuerit inuentus in dextro oculo uitium aliquod
infligitur si uero luna sit in horoscopo constituta et in
anafora horoscopi mars et saturnus fuerint inuenti hoc idem
uitium sinister oculus accipiet sed haec in nocturna genitura
sed si in mc luna fuerit inuenta et sol sit in horoscopo
constitutus saturnus uero ix ab horoscopo locum teneat et mars
sit in xi ab horoscopo loco constitutus scilicet 

  et lunam in ui loco ab horoscopo constitutam diametra
radiatione respiciat saturnus uero et sol partili societate
coniuncti in uiii ab horoscopo loco sint constituti miserum
exitium caecitatis infligunt sed et si luna in imc fuerit
inuenta et saturnus et sol et mars in uiii ab horoscopo loco
constituti lunam trigonica radiatione respiciant caecitatem et
debilitatem corporis cum misera mendicitate decernunt sed et
si saturnus in xii ab horoscopo loco fuerit inuentus et sol et
luna et mars simul positi saturnum trigonica radiatione
respiciant caecitatem etiam ex ista societate decernunt 
sed et si sol et mars in uiii ab horoscopo loco fuerint
constituti et in diametro eorum in humano signo collocata luna
cum saturno fuerit inuenta et haec radiatio caecitatem cum
corporis infirmitate decernit sed et si saturnus in occasu sit
constitutus et mars in horoscopo sol uero in anafora sit
horoscopi positus et in ui ab horoscopo loco luna sit
constituta processu temporis caecitas ualitudine suffusionis
 uitio afferunt caecitatem sed et si luna in horoscopo
fuerit constituta et sol sit in uii ab horoscopo loco idest in
occasu positus maximum uitium oculis affertur

 si in mc mars fuerit inuentus et saturnus in xi ab
horoscopo loco sit constitutus sol uero in anafora sit
horoscopi et lunam in uiii ab horoscopo loco constitutam
diametra radiatione respiciat extincto uno oculo lumen unius
oculi reseruatur

 si mercurius et luna simul fuerint constituti et sint
aequata partium societate coniuncti et in sinistro quadrati
latere martem habeant et uenerem constitutos aut corpus acuto
capite deformant aut oculorum aciem peruersa luminum
compositione dedecorant aut ceruicem uno facient latere
deflexam

 si sol in horoscopo fuerit inuentus et in imc sit saturnus
constitutus et dextrum trigonum ab horoscopo luna possideat
etiam ista coniunctionis sociatio periculum caecitatis infligit
sed et si in tropico signo saturnus et luna simul fuerint
constituti et in diametro eorum mars et sol sint pariter
collocati et ex ista coniunctione oculis periculum semper
affertur sed si sic collocatis iuppiter in mc fuerit inuentus
omnia caecitatis relaxat incommoda  sed et si in mc
saturnus et luna fuerint inuenti et sol et mars in uiii ab
horoscopo loco sint constituti etiam sic miseria decernitur
caecitatis sed et si in horoscopo fuerit inuentus et in anafora
horoscopi sit saturnus constitutus luna etiam in mc posita
mars in xi ab horoscopo loco inueniatur etiam sic miseria
decernitur caecitatis sed et si sol in horoscopo et saturnus
fuerit inuentus et in anafora horoscopi sit saturnus
constitutus luna etiam in mc posita mars in xi ab horoscopo
loco inueniatur etiam sic misera decernitur caecitas

 si in tropico signo sol et luna sint synodica radiatione
coniuncti et sit luna omni luminis splendore priuata et cum his
mercurius   maximam sapientiam et praeclarum ingenium et
multarum rerum scientiam cum oculorum caecitate et cum corporis
debilitate decernunt

 si luna et saturnus et mars in aequinoctialibus signis sint
pariter collocati notis quibusdam totum corpus immaculant aut
albis uarietatibus dedecorant aut certe corpus hominum
possidebit serpens molliter impetigo aut minutis squamis
cadentibus exasperati corporis forma mutatur aut hominem
scabies diuturna quassabit aut lepram certe inhonesta
figuratione decernunt

 si mercurius et saturnus et sol in uii ab horoscopo loco id
est in occasu simul fuerint collocati et in uiii ab horoscopo
loco luna cum marte aequabili sit partis societate coniuncta aut
claudos reddunt aut amputatis manibus debiles aut certe
faciunt insanos caducae mentis uitio laborantes

 nunc tibi mauorti decus nostrum decretum ioculare
monstrabo cuius instructus exemplo etiam similes poteris
definire genituras ille deformis ac debilis graecus cuius
conflati corporis formam diuinis nobis homerus carminibus
intimauit quam cum omnium risu uir sapiens seuera orationis
obiurgatione castigat hac habuit decretum ratione compositum
horoscopus si fuerit in aquario constitutus in capricorno id
est in xii ab horoscopo loco sole et saturno aequata partis
societate coniunctis iuppiter uero sit in horoscopo aut in
anafora horoscopi positus et mars in ix ab horoscopo loco cum
luna librae possederit signum mercurius uero et uenus in
horoscopo id est in aquario fuerint constituti hoc decretum
nobis genituram thersitae demonstrat fuit enim imbellis
debilis ridiculus et garrula uerbositate semper impatiens haec
itaque omnia praescripta nobis genitura demonstrat

 si uenus in capricorno constituta fuerit et in diametra
saturnum radiatione percutiat facit tales quos uxores suae
omnibus generibus execrentur et corpora eorum hircini odoris
tristem illuuiem desudatis grauibus humoribus euaporant erunt
etiam hi ipsi erratico coitu et ex uenereis libidinibus semper
infames et tales qui promiscuae libidinis uitiosos concubitus
proiecta mentis cupiditate desiderent sed haec ex aliqua parte
iuppiter mitigat si uenerem trigonica radiatione respexerit aut
existentibus ceteris odoris tantum tergit illuuiem

 si luna et saturnus et uenus in uii ab horoscopo loco id
est in occasu sint constituti cum effeminati corporis mollitie
cinaedos efficient qui ueterum fabularum exitus in scaenis
semper saltantes imitentur praesertim si hic quos diximus
constitutos in mc mars positus quadrata radiatione respexerit
tunc impuros faciet et ad omne libidinosae uitium turpitudinis
applicatos et qui semper cum uxoribus suis impuro aut impudico
coitu iungantur si uero hos omnes sic positos id est in occasu
ex parte imc iuppiter quadrata radiatione respexerit cum his
omnibus uitiis etiam puerorum amatores efficiet

 si iuppiter et saturnus et uenus fuerint in mc partiliter
constituti aequata sibi partium societate iungantur et in imc
mars constitutus omnes hos diametra radiatione respiciat faciunt
puerorum amatores sed qui hoc libidinis uitium propria corporis
iactura compensent

 si in uii ab horoscopo loco id est in occasu iuppiter et
uenus et saturnus simul fuerint collocati ex morte uxoris
hereditas conferetur sed hi ipsi graui erunt aegritudinis
continuatione quassati et filiorum illis difficile decernitur
soboles si mercurius in mc fuerit constitutus et cum eo sint
uenus et saturnus et iuppiter constituti peregrinas quidem
uxores decernunt sed magna diuitarium affluentia copiosas

 si saturnus fuerit in horoscopo constitutus mercurius uero
et iuppiter in uii sint ab horoscopo loco collocati filios
denegant sed si commutata fuerit ordinationis ista compositio
id est si in horoscopo fuerint iuppiter et mercurius prius
et hos in occasu positus saturnus diametra radiatione
respiciat hoc idem simili ratione decernunt  si in imc
mercurius et uenus simul fuerint collocati et saturnus mc
possidens partem hos eosdem diametra radiatione percutiat
mulierem prouectae aetatis decernit uxorem sed et ipse cum uxore
sua impuro coitu miscetur si in mc uenus fuerit collocata et
ei saturnus in mc aequata partium societate iungatur luna uero
in imc constituta hos eosdem diametra radiatione respiciat aut
steriles aut certe prouectae aetatis decernit uxores ut ex ista
matrimonii copulatione filii in perpetuum denegentur

 si mercurius in u ab horoscopo loco fuerit constitutus et
cum eo mars aequata sit partis societate coniunctus sic positi
sorores aut uxores decernunt

 si saturnus in mc fuerit constitutus et ei sic posito
iouis et martis in eodem loco societas accedat faciunt omne
tristitiae genus ab uxoribus comparari ut numquam illis
laetitiam gratiae coniugalis indicat

 si uenus in uespertino ortu collocata in occasu sit id est
in uii ab horoscopo loco et uenere sic posita saturnus in mc
sit parte constitutus uiros ad uenerem languidos faciet sed et
feminas uenerea cupiditate sopitas et omni extincta libidinis
substantia frigidas faciet semper ad coitum

 si in mc mars et luna aequata sint partis societate
coniuncti et cum his uenus et  mercurius pariter
constitutus diametra radiatione respiciat decretum hoc in uiri
genitura publicos gallos efficiet mulieres uero meretrices
reddit omni pudoris praesidio destitutas

 si saturnus et iuppiter in imc sint pariter constituti aut
si sint in occasu id est in uii ab horoscopo loco collocati
ex infortuniis filiorum graue tristitiae pondus indicunt quodsi
cum his mercurius in iisdem locis fuerit inuentus et uenus in
eodem loco posita aequata illis partis societate iungantur
mulieres quidem steriles efficient et mares uirilibus
cupiditatibus destitutos ab omni coitu separabunt si uero sint
in tropico sicut diximus signo positi faciunt naturale mulieris
corpus incorrupto aditu glutinatum si uero cum his omnibus
etiam mars fuerit inuentus abscisos gallos facient sacrorum
caerimoniis seruientes

 si mars et luna pariter inuenti in horoscopo sint
constituti et his sic positis mercurius mc possederit partem
et saturnus in occasu positus illos diametra mercurium uero
quadrata radiatione respiciat filios in tenera constitutos
aetate et adhuc in sinu nutricum uagientes satis immaturis
faciunt casibus interire

 si mercurius in imc fuerit constitutus et ei mars saturnus
et uenus aequata partium societate iungantur faciunt sic positi
filios ante conspectum patrum miseris et acerbis mortium
necessitatibus interire

 si mars in imc fuerit inuentus in occasu uero sit saturnus
constitutus et in horoscopo constituta luna marti de quadrato
saturno uero diametra radiatione iungatur ex ista societate mors
cita praeparatur uxori

 si in occasu id est in uii ab horoscopo loco iuppiter
fuerit inuentus in horoscopo uero mars et mercurius aequata sint
partis societate compositi filios denegabunt sed et si
mercurius et iuppiter in cardinibus constituti diametra se
radiatione respiciant ut unus in horoscopo sit alius in
occasu uel unus in mc et alius in imc masculos filios miseris
mortium faciunt atrocitatibus interire sed et si mercurius in
aliquo cardine constitutus in contrario cardine saturnum positum
diametra radiatione respiciat et ex hoc filiorum soboles
denegatur

 si in tropicis signis uel in duplicibus sit horoscopus
constitutus et in parte horoscopi mars et mercurius aequata sint
partis societate coniuncti iuppiter uero horoscopum et hos
diametra radiatione respiciat aut epilempticos aut certe faciunt
praepostera mente semper insanos

 si uenus fuerit in horoscopo partiliter constituta et
saturnus in imc positus ueneri quadrata radiatione iungatur
faciunt homines templorum obsequiis deputatos qui latenti
diuinitatis instinctu mutato mentis ordine et instigantis
religionis potestate possessi instantibus hominibus futura
praedicant ut illis ex ista conuersatione quottidianae uitae
augmenta quaerantur

 si in uirgine sit horoscopus constitutus et in eodem
horoscopo iuppiter mars mercurius et uenus sint collocati
saturnus uero in piscibus id est in occasu positus hos omnes
quos diximus diametra radiatione respiciat et sol in anafora
horoscopi constitutus signum librae possideat luna uero in
aquario sit posita et omnes in suis sint finibus constituti id
est iuppiter saturnus mars mercurius et uenus ex ista genitura
decretum potentissimi imperatoris ostenditur

 si mars fuerit in horoscopo constitutus et luna aut ad
martem feratur aut ab eo defluat uitae humilitatem grauia
ualitudinis uitia et acerba periculorum discrimina et miserae
calamitatis incursus ex ista coniunctionis societate largiuntur
sed et si in occasu mars fuerit inuentus et ab eo defluat luna
haec eadem simili ratione perficiunt

 si sol  fuerit constitutus et cum eo in horoscopo
 aequata sit partium societate coniunctus mars uero et
saturnus et iuppiter in oportunis geniturae locis positi
trigonica se radiatione respexerint facient tyrannos crudeles
terribiles efficaces et tales reddunt qui in hominum necibus
et in miserorum poenis crudeli semper feritate grassentur

 si luna in horoscopo fuerit inuenta et eam in occasu id
est in septimo ab horoscopo loco aut saturnus constitutus aut
iuppiter diametra radiatione respiciat eius qui sic eos habuerit
conscientia latenti homicidio polluetur si uero in occasu id
est in septimo ab horoscopo loco in tropico scilicet signo sol
et mars et mercurius aequata sint partium societate coniuncti
homicidam latronem humano semper cruore perfusum et omni genere
crudelitatis armatum stellarum ista societas efficiet si uero
cum his saturnus fuerit inuentus ipse nobis exitium mortis
ostendit nam in istis facinoribus deprehensus seuera
animaduertentis sententia patibulo subfixus in crucem tollitur

 si iuppiter in iis piscium partibus fuerit in quibus est
andromeda constituta et saturnus coniunctionem lunae uenientis
excipiat ex ista coniunctione maxima infelicitatis decernuntur
incommoda quodsi sic lunam sicut diximus positam mars diametra
radiatione respexerit faciet homines in sceleratis
cogitationibus deprehensus in crucem tolli

 si uenus in tauro fuerit constituta et eas tauri partes
teneat in quibus sunt pleiades positae et sit luna plena
luminibus et mercurius et mars aut cum ea sint aequata partium
societate coniuncti aut de quadrato latere superiores effecti
minaci eam radiatione respiciant qui sic eos habuerit a
latronibus captus peribit sed minacis gladii mucrone percussus
 sed si uenus in tauro cum horoscopo fuerit inuenta et lunam
in mc constitutam plenam luminibus quadrata radiatione
percutiat hoc idem quod diximus simili ratione perficiet sed si
horoscopus in tauro fuerit inuentus et mars in leone
constitutus ex imc horam minaci radiatione respiciat gladio
faciet interire sed et si horoscopus in libra fuerit inuentus
et in capricorno mars id est in imc horam de quadrato minaci
radiatione respiciat etiam sic percussus gladio faciet interire
 illud autem sciendum est quod si in ariete horoscopo
posito uel in scorpione mars in occasu uel in mc fuerit
inuentus cum leui testimonio beniuolarum nihil mali decernit
praesertim si fuerit nocturna genitura mars enim domum suam
semper tuetur et numquam eam in occasu positus euertit

 si  fuerit constitutus ut in occasu sint saturni
domicilia constituta sitque ipse saturnus in mc positus faciet
homines hydropicos interire si uero haec quae diximus signa
habuerint horoscopum et mercurius sit in mc positus homines
ueneno faciet interire si uero in his signis horoscopantibus
iuppiter in mc fuerit inuentus inter pocula et mensas et inter
laetos conuiuarum strepitus ex cruditate aut ex nimio potu mors
repentina decernitur si uero in his signis quibus diximus
horoscopantibus mars et sol in mc fuerint constituti aut gladio
perimuntur aut flagrantia ignis exuruntur si uero in his
signis horoscopantibus luna in mc fuerit inuenta sacris
aegritudinibus quassatos faciet interire si uero  uenus in
mc fuerit inuenta aut uitiosis humoribus oppressos aut
torrentibus undis submersos faciet uitae munus implere

 si in uiii ab horoscopo loco mars et mercurius simul
fuerint collocati malos fures efficient et qui furore mentis
immodico et auaritiae uitio possessi aliena patrimonia iniustis
semper desideriorum cupiditatibus insequantur

 si sol in horoscopo fuerit inuentus et luna in occasu sit
posita saturnus uero et mars aut cum sole sint aut cum luna
pariter collocati aut una maliuolarum stellarum aut cum sole aut
cum luna constituta alia maliuola stella de sequentibus
cardinibus unum cardinem teneat is qui sic eos habuerit
exponetur

 si mars in horoscopo fuerit constitutus et in mc parte
mercurius positus quadrata marti radiatione iungatur publicos ac
malignos accusatores efficiet sed et si mercurius in occasu
fuerit inuentus et in mc mars collocatus mercurium quadrata
radiatione respiciat latrones perficiet sed qui frequenter
humano sanguine cruententur

 si in horoscopo mars fuerit inuentus et in quacumque
cardinis anafora saturnus fuerit collocatus luna uero et
iuppiter in deiecto sint loco pariter constituti tamdiu uiuunt
qui nati fuerint quamdiu luna iouem cito transeat cursu si uero
luna cum ioue fideli fuerit radiatione coniuncta tamdiu uiuunt
quamdiu saturnus primum occurrentem sibi transeat cardinem si
uero instabiles fuerint lunae radii tot diebus uiuunt sicut
diximus quot diebus luna cum ioue fuerit inuenta si uero sic ut
ante diximus marte ac saturno positis et ioue in deiecto loco
constituto in principali cardine luna fuerit constituta id est
in horoscopi parte oligochronios cum malo discrimine mortis
efficient  si uero in mc saturnus fuerit inuentus et luna
in imc constituta saturno diametra radiatione iungatur mars
uero aut in occasu constitutus aut in mc lunam minaci radiatione
respiciat aequatas lunae possidens partes statim ut uteri
angustias ruperit partus occurrenti sibi traditur morti sed et
si sol in horoscopo fuerit inuentus et luna in occasu constituta
diametra soli radiatione iungatur et mars aut saturnus cum uno
eorum fuerit constitutus id est aut cum sole aut cum luna aut
altero cum uno existente alius quemcumque alium cardinem
teneat qui natus fuerit exponetur

 si sol in ui ab horoscopo loco fuerit inuentus et in xii
ab horoscopo loco saturnus positus solem diametra radiatione
respiciat sed et luna et mars in xii ab horoscopo loco cum
saturno aequata partium societate coniuncti soli se etiam ipsi
per diametrum opponant faciunt debiles paralyticos quorum
soluta compagine neruorum omne corpus fractis ac dissipatis
uiribus dedecoretur

 si saturnus et mars et luna pariter constituti et aequata
partium societate coniuncti in xii sint loco ab horoscopo
constituti et eos iuppiter trigonica radiatione respiciat aut
in occasu scilicet aut in iii ab horoscopo loco constitutus
sol uero horoscopum partiliter teneat tyrannum nobis ista
genitura demonstrat

 si in xi ab horoscopo loco collocati mercurius uenus
saturnus et mars aequata fuerint radiatione compositi faciunt
luxuriosum qui profusis sumptibus et lasciuis cupiditatibus
implicetur

 si in u ab horoscopo loco mars et mercurius pariter fuerint
collocati et hos saturnus superior effectus quadrata radiatione
respiciat aut si cum ipsis positus aequata sit partium
societate coniunctus falsarios facient aut qui pecunias
publicas flaturarum adulteris artificiis imitentur si uero his
sic positis aliquo consensu adnuat luna  in posteris latrones
homicidasque perficient si uero mars et mercurius quintum ab
horoscopo locum teneant et luna aut saturnum minuta aut certe
mercurium aut martem plena diametra radiatione percutiat propter
falsi crimen publicae decernunt mortis exitium ut in isto
detecti crimine seuera iudicis animaduersione plectantur

 si uero sole in horoscopo constituto et cum eodem mercurio
collocato saturnus et mars in occasu positi solem diametra
radiatione respiciant facient in falsi crimine comprehensos in
crucem tolli nec hoc periculum bonum poterit iouis testimonium
mitigare sed contempto eius salutari praesidio maliuolarum
stellarum minaces radii omnifariam publicae decernunt mortis
exitium

 si in horoscopo partiliter saturnus et mars fuerint
collocati et in occasu sol et mercurius pariter positi diametra
eos radiatione respiciant ex ista radiationis societate aut pes
amputatur aut manus sed postea cum ista fuerint corporis
laceratione confecti etiam miserum incurrunt mortis exitium

 si in eodem signo horoscopi pars inter saturnum et martem
media fuerit inuenta lugubris infortunii monstrat flebilem
casum nam intra matris uiscera impedito partu laniatum pecus
miseris lacerationibus dissipatur ut sic artuatis uiscerum
partibus membra omnia crudelis artificii praesidii proferantur

 si luna in duplici signo constituta mc possederit partem
et sit saturnus in occasu constitutus et in imc mars caducos
efficient quodsi luna synodica cum sole fuerit et sit cum ea
mars pariter constitutus et luna cum sole et marte mc partem
teneat et sit mars in matutino ortu constitutus et saturnus aut
cum his aut in occasu fuerit positus caducos simili ratione
perficient qui insano mentis furore mutati rectum perdant
ordinem uitae si uero marte et luna et sole sicut diximus
collocatis saturnus in imc fuerit inuentus et eos in mc
constitutos diametra radiatione respiciat uitio mentis oppressos
et per praecipitia iactatos excipiet miserae mortis exitium sed
et generaliter semper si in duplicibus signis mars et saturnus
pariter constituti in occasu pariter fuerint inuenti haec eadem
simili ratione decernunt sed et si saturno et marte in occasu
positis luna in horoscopo fuerit posita haec eadem simili
radiatione decernunt

 si horoscopus cum sole in geminis fuerit inuentus et in
mc id est in piscibus luna fuerit collocata in imc uero id
est in uirgine mars constitutus  occasus cardinem teneat
ita ut in duplicibus signis constituti totos geniturae cardines
teneant caducos ex ista societate perficiunt

 si in duplici signo iuppiter collocatus si mc cardinem
teneat et eum in imc saturnus positus diametra radiatione
respiciat et luna saturno societatis coniunctione iungatur ab
extraneis adoptati hereditatis titulo patrimonium quaerunt ut
fiant eorum legibus filii quibus natura filios denegarat

 si in mc mars et saturnus et uenus aequata sint partium
societate coniuncti et his quartus mercurius testis accedat
meretrices efficient quae detrimento nundinati pudoris et
prostituti corporis gratia miserum quaestum per dies singulos
quaerant si uero masculi fuerit ista genitura effeminati
furoris ardore muliebribus implicabitur libidinum uitiis

 si in horoscopo sol et mars simul fuerint inuenti et in
imc saturnus positus quadrata eos radiatione respiciat luna
uero in mc collocata saturnum per diametrum solem uero et
martem respiciat per quadratura paricidalia parentum circa
filios odia semper exagitat

 si mars in horoscopo fuerit constitutus et in ui ab
horoscopo loco iuppiter sit collocatus et luna cum mercurio et
uenere mc partem aequata coniunctionis societate possideat ex
ista coniunctione praeclarae nobilitatis decernuntur insignia

 si hora in ariete fuerit inuenta et illic mars saturnus
pariter et uenus   sol etiam illis in eodem signo  
ancillam aut anum decernit uxorem aut certe humilem et omni
dignitatis praesidio destitutam quodsi sic positis mercurius
accedat et meretrices publicas ad matrimonium tori genialis
adducunt quodsi his omnibus sic sicut diximus constitutis in
mc luna fuerit inuenta incesto furoris ardore et nefaria mentis
cupiditate possessos ad filiarum concubitus uenire compellunt

 si mars et sol in tropico signo constituti in occasu
fuerint inuenti et his tertius in eodem loco mercurius accedat
efficiunt latronem sed qui in peregrinis locis exercens
latronicia humano sanguine cruentetur sed hic iisdem in eodem
facinore ex ista stellarum societate detectus seuera
animaduersione percutitur

 si in xi ab horoscopo loco mercurius et luna et uenus
pariter fuerint collocati et sit feminini generis signum et
mars eos trigonica radiatione respiciat musicos faciunt qui
lyrae uel citharae neruos dulci semper modulatione percutiant

 si in horoscopo mercurius et mars et uenus et luna simul
fuerint collocati uel in mc saltatores pantomimos efficient
gratia uenustatis ornatos si uero hos iuppiter sic collocatos
prospera radiatione respiciat his ipsis gloriam ex populari
iudicio largitur praesertim si istis sic positis saturnus bonum
testimonium commodarit

 si in xi ab horoscopo loco luna cum sole synodica fuerit
inuenta et cum his sit iuppiter pariter constitutus horoscopum
uero saturnus et mars diuersa radiatione respiciant ut unus de
quadrato alius de diametro et unus ipsorum id est aut saturnus
aut mars in aequinoctiali sit signo constitutus elephantiae
longam et diuturnam aegritudinem usque ad diem decernunt ultimum
uitae

 si in parte aquarii humiliter  saturnus aut luna
constituatur aut mars et hanc eamdem partem de diametro saturnus
aspiciat filius faciet a parentibus separari

 si luna in tauri pedibus fuerit inuenta aut in nebula
cancri aut in iuba leonis aut in fronte scorpionis ab uiii
scilicet parte usque ad x aut in sagittario aut in spinis
capricorni aut in lino piscium aut in capite arietis et sit
minuta luminibus id est omni splendore luminis erogato et eam
aut saturnus aut mars aliqua radiatione respiciant caecos
efficiet si uero in his signis et in his in quibus diximus
locis aliquem geniturae cardinem teneat omni oculorum
substantia dissipata miserum discrimen caecitatis affertur si
uero sit luna plena luminibus aut adhuc augmenta splendoris
accipiens caecos quidem non efficiet sed aut uitium aut
ualitudinem aut cicatricem aut notam in uultu semper infligit ut
faciem inhonesta specie indedecoret

 si iuppiter et mars in mc partiliter fuerint inuenti et in
iii ab horoscopo loco mercurius et uenus aequata sint partium
societate coniuncti uiii uero ab horoscopo locum saturnus
teneat sol uero sit in geminis luna autem aut in domo sua aut
in altitudine sua sit posita hoc decretum heroem uirum fortem
homicidamque perficiet qui uictrici dextra aceruos hostium
eximia eorum strage perficiat

 si horoscopus in altero de tropicis signis fuerit inuentus
et luna in xii sit loco ab horoscopo constituta iuppiter uero
et mars aequata partium societate coniuncti in imc cardinem
teneant mercurius et uenus inaequatis partibus cardinem mc
possideant malitiosae meretricis animum demonstrat ista
genitura ad cuius concubitum plurimos inuitet et gratia
uenustatis sed haec per loca peregrina ducetur et erit
frequentibus causis et frequentibus et magnis accusationibus
implicata accipiet etiam eam publica custodia et crebras
turbationes et crebriores iniurias sustinebit abortabis etiam
filios geminos  sed haec quaestus et libidinis causa pudorem
suum et duobus fratribus nundinabit et ad coitum suum patrem
pariter inuitabit et filium omnia enim haec immodico ardore
libidinis et effrenata pecuniarum cupiditate perficiet sed cum
mediae aetatis intrauerit tempus tunc reuertetur ad patriam et
iuuenem peregrinum pauperem indignum ad consortium sibi tori
genialis associat et ei uinculo matrimonii copulata usque ad
diem ultimum uitae cum misera necessitate perueniet

 xxxii  

 expositis his omnibus quae mixtura temperationis ostendit et
diligenti ratione compositis ad finem libri huius mauorti
decus nostrum properat oratio sed est adhuc quod ad plenam
operis huius substantiam requiratur quod tibi nunc uerissima
expositione monstrabo aliter enim ad secreta matheseos uenire
non possumus quae septimus habebit liber et ad sphaeram
barbaricam quam octaui tibi libri corpus ostendit nisi omnia
prius quae ad fundamenta totius scientiae pertinent diligenti
fuerint ratione collecta

 ostendemus itaque quid in quo loco et quatenus debeas
quaerere neque enim pariliter parentes et parentum uitam ab
horoscopo locus quartus ostendit nec coniugem septimus nec
filios quintus nec amicos tertius nec ualitudines sextus quia
itaque omnia dicturos nos esse promisimus accipe rationem plenam
ueritatis et fidei ut haec omnia diligenti possis ratione
colligere ne platicis definitionibus occupatus fidem integram
ueritatis amittas patris itaque locum partiliter hac ratione
semper inuenies

 de loco patris si locum patris partili uolueris ratione
colligere et sit diurna genitura computes a parte solis usque
ad partem saturni omnem partium numerum omnium scilicet signorum
quae a sole usque ad saturnum sunt et cum integram numeri
feceris summam ab horoscopi parte incipiens hunc numerum qui
completus fuerit signis omnibus diuides reddens triginta pro
singulis signis et in quo signo nouissima pars ceciderit ipsum
tibi signum locum patris monstrat in nocturna uero genitura a
saturni parte usque ad solis computes hoc idem faciens  cum
itaque sollerti computatione signum patris demonstratis inueneris
signis ex natura ipsius signi patris substantiam figurabis
respice etiam quatenus hoc idem signum beniuolarum stellarum
radiis ornetur si enim in hoc ipso signo aut beniuolae stellae
fuerint aut prospera illud radiatione respexerint patris
felicitas inuenitur si uero maliuolae stellae hoc idem fecerint
omnia nobis de patre contraria nuntientur  inspice etiam hoc
ipsum signum utrum beniuolae stellae sint an maliuolae et
quatenus dominus ipsius signi in genitura sit collocatus uel in
quo signo uel in quibus finibus et an in primis an in secundis
cardinibus adsistat an in quibus gaudet locis an in pigris
atque deiectis ex his enim omnibus inuenies qualis geniturae
pater fuerit

 si itaque iouis signum fuerit in quo patris inuenitur locus
iuppiter autem in ipso loco sit constitutus uel in quibus
exaltatur signis uel in primis cardinibus uel in u aut in xi
loco et sit addens ad numerum et in matutino ortu constitutus
respiciatque locum de trigono uel de exagono patrem ostendit
felicibus ornatum dignitatis insignibus si uero iuppiter aut in
secundis cardinibus fuerit aut in deiectis et pigris locis aut
retrogradus aut radiis solis absconsus mediocrem patrem fuisse
demonstrat  si uero huius signi in quo locus patris fuerit
inuentus domina uenus fuerit quaerendum est quo sit in loco
stella ueneris collocata si enim aut in ipso loco fuerit aut in
primis cardinibus aut in his in quibus gaudet signis aut in
quibus exaltatur aut in u ab horoscopo aut in xi loco et sit
in matutino ortu sed addens ad numerum et in his constituta
locis uel in signis locum patris prospera radiatione
respiciat patri maxima honestatis decernit insignia et maximam
gratiae uenustatem si uero in deiectis locis fuerit et in his
signis in quibus humiliatur aut retrograda aut radiis solis
absconsa mediocrem patrem nobis ostendit

 si uero in signo mercurii locus patris fuerit inuentus
quaere quo sit in loco mercurius collocatus si enim aut in ipso
loco fuerit aut in altitudine sua aut in alia domo sua aut in
partibus suis et in ipsis in quibus gaudet cardinibus et locis
et sit in matutino ortu et addens ad numerum faciet patrem
omnibus negotiorum officiis applicatum et cui frequenter lucra
maxima conferantur et qui filios suos tenero diligat semper
affectu  si uero mercurium id est dominum paterni loci
beniuolarum stellarum prospera radiatio adiuuerit maiora in his
quae diximus consequetur augmenta si uero fuerit mercurius in
deiectis locis aut in his in quibus non gaudet cardinibus aut
in humilitatibus suis et sit retrogradus aut radiis solis
absconsus praecedentis felicitatis decreta mutantur sed omnia
quae diximus tenuiter patri et mediocriter conferuntur

 si in saturni signo locus patris fuerit inuentus quaere quo
sit in loco geniturae saturnus constitutus si enim fuerit
diurna genitura et saturnus in ipso loco fuerit inuentus aut in
suis partibus aut in suis signis aut in quibus partibus
exaltatur et in his sit in quibus gaudet locis et sit in
matutino ortu et addens ad numerum et eum iuppiter prospera
radiatione respiciat faciet patrem grauem modestum maturum
cum placida seueritate terribilem cultorem agrorum et cui ex
istis fructibus maxima praesidia patrimonii conferantur et qui
magnis promotionibus subleuetur  si uero sit nocturna
genitura et sit saturnus in deiectis locis aut in deiectis
cardinibus aut in humilitatibus suis et sit retrogradus uel
radiis solis absconsus facit patrem laboriosum sordidum
horribilem tristem pigris semper conatibus haesitantem seruum
uel seruilibus moribus uel seruitutis squalore pollutum

 si in signo martis locus patris fuerit inuentus et sit
diurna genitura mars uero ipse aut in ipso loco sit aut in
cardinibus aut in u aut in xi ab horoscopo loco aut in ix uel
in iii et sit in matutino ortu et recto partium gradu pergens
faciet patrem austerum temerarium uariis laboribus et uariis
discriminibus implicatum oligochronium praeposteris
cupiditatibus semper implicatum  quodsi sic mars positus
locum patris de quadrato uel de diametro uiderit facit
biothanatum si uero fuerit nocturna genitura et iuppiter aut
uenus locum patris aut matris prospera radiatione respiciant
haec quae diximus ex parte aliqua mitigantur et facit patrem
erectum militarem seuerum quem semper arma ferrumque
delectent et pro mensura geniturae  aut ducem reddit

 si in signo solis locus patris fuerit inuentus et sit
diurna genitura quaere quo sit in signo uel in quo geniturae
loco sol positus si enim aut in ipso signo sol fuerit aut in
altitudine sua aut in principalibus cardinibus aut in u aut in
xi ab horoscopo loco patrem ostendit affluentibus diuitiis
copiosum et maximis ornatum dignitatis insignibus et magnae
felicitatis gloriam reportantem  si uero fuerit in deiectis
locis aut in secundis cardinibus aut in humilitatibus suis et
eum beniuolis destitutum maliuolarum stellarum radius impugnet
omnia haec quae diximus ex maxima parte minuuntur praesertim si
fuerit nocturna genitura tunc enim patrem inter cetera etiam
cita morte prosternit

 si in signo lunae locus patris fuerit inuentus quaere quo
sit in loco geniturae luna posita si enim aut in ipso loco
fuerit aut in his signis in quibus exaltatur aut in
principalibus cardinibus aut in u aut in xi ab horoscopo loco
et sit plena luminibus et sit nocturna genitura et eam
beniuolae stellae prospera radiatione respiciant et sit ab
omnibus maliuolarum stellarum societatibus separata faciet
patrem clarum perspicuum copiosum et cui semper patrimonium
conferatur et dignitas  si uero sit luna in deiectis locis
aut in secundis cardinibus aut in humilitatibus suis et eam
destitutam beniuolarum stellarum praesidio maliuolarum stellarum
radius impugnet et sit diurna genitura et sit minuta luminibus
et eam saturnus respiciat aut mars plenam omnia quae ante
diximus ex maxima parte minuuntur et fit aut exul aut
biothanatus erraticis moribus uitae rectum iter nesciens
 sed et in hoc loco ut ante diximus omnium stellarum
mixturas condiciones radiationes diligenti debes ratione semper
inspicere ut mixtis omnibus et sagaci temperationis coniunctione
compositis patris locum ueris possis explicare sententiis
partem etiam ipsam diligenter exquire et uide qui sit partis
dominus et quatenus positus et ipse enim ex natura sua inficit
locum  hanc rationem apotelesmatum in sequentibus quoque
locis seruare debebis nam et in matris loco et in fratrum et in
uxoris et filiorum et in ualitudinis et in uitiorum omnia debes
saepissimis rationibus temperare ut omnium stellarum radiatione
respecta et locorum et signorum potestate collecta partium
quoque id est finium omnia ueris possis explicare sententiis
 sed in aliis locis et haec eadem sint apotelesmata 
locum collegimus generaliter autem in genituris sol loco patris
ponitur sed nos partiliter melius inuenimus

 de loco matris si matris locum partili uolueris ratione
colligere et sit diurna genitura a parte ueneris inchoans et
per sequentia signa pergens omnes partes usque ad lunae computes
partem et omnium partium summa collecta ab horoscopo inchoans
totas partes sequentibus diuides signis et in quocumque signo
nouissima pars uenerit hoc tibi signum in diurna genitura locum
matris ostendit  si uero fuerit in nocturna genitura a
lunae parte inchoans usque ad ueneris partes collige et cetera
simili ratione perficies itaque hunc locum partili ratione cum
collegeris omnia sic requires sicut in patris te loco debere
quaerere diximus beniuolarum scilicet maliuolarumque radios
locorum etiam et signorum potestates etiam et mixturas
temperationesque radiorum quae cum omnia aequata comparatione
contuleris matris locum ueris poteris explicare sententiis

 de loco fratrum si locum fratrum partiliter uolueris
inuenire et sit diurna genitura a parte saturni inchoans usque
ad partem computa iouis et quantuscumque computus fuerit summam
hanc eamdem ab horoscopi parte inchoans per sequentia diuides
signa et in quocumque signo totius numeri nouissima pars
uenerit hoc tibi signum fratrum ostendit locum si uero nocturna
fuerit genitura a ioue ad saturnum simili ratione computabis
omnem partium numerum et sic ab horoscopo inchoans hoc idem
simili ratione perficies  cum ergo locum fratrum ista
partili ratione collegeris inspice hunc eumdem locum quatenus
maliuolae stellae beniuolaeque respiciant uide etiam signi
potestatem et quo loco geniturae hoc signum positum esse
uideatur  si enim beniuolae stellae aut in ipso signo
fuerint inuentae aut in oportunis geniturae locis constitutae
et in his signis in quibus gaudent uel in quibus exaltantur uel
in domiciliis suis sint collocatae multorum ac bonorum fratrum
consortium decernunt si uero maliuolae stellae hoc idem
fecerint beniuolarum stellarum testimoniis destitutae
contrarium faciunt  si uero beniuolae et maliuolae stellae
hunc eumdem locum aequata societatis potestate respexerint et
dant fratres pariter ac tollunt sed secundum stellarum genera
cuncta tractabis masculae enim beniuolae stellae masculos
dabunt feminae uero beniuolae feminas hoc idem etiam maliuolae
stellae perficiunt sic omnia pro singularum stellarum potestate
complentur sed generaliter sicut in libro institutions diximus
iii ab horoscopo locus fratres ostendit sed nos partiliter
requiramus

 de loco coniugis si locum coniugis partiliter uolueris
inuenire computa a parte saturni usque ad partem ueneris et
quantamcumque computus fecerit summam tantam ab horoscope
inchoans per sequentia diuides signa et in quocumque diuidens
signo nouissimam inueneris partem haec tibi pars in diurna
genitura coniugis locum monstrat  in nocturna uero genitura
a uenere inchoans ad saturnum computabis et similiter collectum
partium numerum ab horoscopo inchoans diuides et in quocumque
signo nouissima pars uenerit hoc tibi signum in nocturna
genitura locum coniugis monstrat alii a sole ad lunam et in
diurna et in nocturna genitura et tantumdem ab horoscopo
computant et in uirili et in muliebri genitura similiter
computantes et hoc nos in multis genituris probauimus  cum
itaque locum coniugis hac qua diximus ratione collegeris primum
inspice signi potestatem utrumnam solidum sit an duplex an
tropicum secundo ordine illud quaeres quo in loco geniturae
signi sit dominus collocatus tertio requires hunc eumdem locum
id est in quo est finium dominus quatenus beniuolae stellae
maliuolaeque respiciant cum enim idem signum in quo locus
coniugis fuerit inuentus beniuolae stellae possederint in
oportunis geniturae locus positae et nulla humilitate deiectae
et condicionis suae secutae sint potestatem dabunt uxores
gloriosas diuites sed quas semper concordialibus uinculis
copulent  sed nec multarum uxorum nuptiae decernuntur nam
quamcumque sortiti fuerint usque ad diem ultimum uitae
perseuerant in matrimonio cum gratia et laetitia uenustatis
sed uxorum mores ex signorum natura definies ex differentia enim
signorum matrimoniorum genera poteris inuenire  si uero
maliuolae stellae hoc idem fecerint omnia his contraria facient
tunc enim humiles tunc ingloriae decernuntur uxores tunc in
matrimoniis dissensiones tunc acerbas iniurias simultatum tunc
discidiorum perpetratur misera turbatio tunc steriles tunc
adulterae dantur uxores sed haec omnia pro stellarum
potestatibus poteris explicare  si uero in genitura mulieris
locum mariti uolueris inuenire et sit diurna genitura a marte
ad uenerem  a uenere ad martem hoc idem simili ratione
perficies tantumdem ab horoscopo inchoans per sequentia diuides
signa et in quocumque signo nouissimae partis uenerit numerus
hoc signum tibi mariti locum monstrat qualis sit itaque
maritus simili poteris ratione cognoscere quam in genituris
uirorum de mulieribus diximus meminisse autem debes quod
generaliter uxorem uenus maritum mars semper ostendit

 de loco filiorum locum nobis filiorum uenus et
mercurius semper ostendunt quicumque ipsorum prior in genitura
sit positus ab eo inchoans usque ad alium computabis et
collectam omnium partium summam ab horoscopo inchoans signis
sequentibus diuides et in quocumque signo nouissima pars
uenerit hoc tibi signum filiorum locum monstrat  quomodo
autem sit quod diximus quicumque prior fuerit hoc docemus
exemplo si uenus in tauro fuerit et mercurius in geminis prior
mercurius inuenitur a mercurio itaque inchoans usque ad uenerem
computabis si uero simili modo uenus abante fuerit et in
signis posterioribus mercurius a uenere computationis dabis
exordium  si uero in uno signo fuerint constituti ab eo
inchoans  usque ad alium ueneris qui in eodem signo qui
in posteribus partibus fuerint inuentus si uero in isdem
partibus fuerint inuenti ab illo inchoas cuius minutae
praecedunt si uero in isdem partibus fuerint inuenti ab illo
inchoas cuius minutae minutis fuerint tunc hoc praetermisso a
ioue ad mercurium in diurna in nocturna a mercurio ad iouem
iisdem rationibus computabis  cum itaque locum filiorum
partili ratione collegeris inspice simili modo quatenus hunc
eumdem locum beniuolae stellae maliuolaeque respiciant sed et
condiciones stellarum diligentissima ratione pertracta signi
etiam naturam pariter ac potestatem si enim beniuolae stellae
hunc locum respexerint in oportunis geniturae locis positae et in
secundis signis filios pro locorum et signorum potestate
decernunt  maliuolae uero contrarium faciunt sed et ipsae
interdum maliuolae si condicionis suae genitura fuerit filios
decernunt id est saturnus in diurna mars in nocturna
decernuntur autem filii pro natura signorum illud sane meminisse
debemus quod si in duplici signo locus filiorum fuerit
inuentus de duabus uxoribus si uero solidum fuerit signum uir
quidem de una uxore mulier uero de uno marito filios habebit
 si uero locum filiorum maliuolae stellae et beniuolae pari
ratione respiciant filiorum sobolem et dant pariter et tollunt
aut si beniuolarum stellarum obtinuerit potestas maliuolarum
stellarum inimicis radiis debilitas quaedam susceptis filiis
inferetur aut certe filios a parentibus grandi simultate
dissociant  et in hoc itaque loco et in ceteris omnibus
mixturas temperationesque stellarum diligenti ratione perspicies
signorum etiam naturam sed et locorum ab horoscopo uenientium
proprias potestates generaliter autem filiorum locum u
ostendit locus et eius signi dominus et natura ipsius signi et
testimonia beniuolarum uel maliuolarum stellarum

 de loco uitiorum et ualitudinis si uitiorum ac
ualitudinis locum partiliter uolueris inuenire in diurna quidem
genitura a saturno inchoans usque ad martem computabis et
tantumdem ab horoscopo in nocturna uero a marte inchoans ad
saturnum computabis et tantum ab horoscopo et in quocumque
signo collectarum partium nouissimus uenerit numerus hoc tibi
signum uitiorum ac ualitudinum locum monstrat  sed
generaliter uitium ui ab horoscopo signum ostendit uitium
itaque ualitudinum principe in loco ex signi natura definiens 
in institutionis enim libro diximus quas corporis partes singula
signa possideant  secundo ordinem inspicies quatenus hunc
eumdem locum beniuolae stellae maliuolaeque respiciant

 si enim locum in domibus suis aut in altitudinibus
collocatae prospera radiatione respiciant ab omni ualitudinis
incursione hominem liberabunt si uero maliuolae stellae hunc
locum minaci radiatione respiciant acerba ualitudinum uitia cum
misera calamitate decernunt  sed haec uitia pro signorum
natura perspicies et pro potestate sua mars enim plagas
uulneras minora corporum praecipitia ruinasque et ex ipsis
casibus miserorum uulnerum exitia decernit saturnus uero
pestiferi humoris incursu spasmos tremores caligines et ex
aquis misera discrimina et his similia decernit quodsi maliuolas
stellas  decernentes uitia pro testibus  si uero hic
locus possessus a maliuolis nudus ab omni beniuolarum stellarum
praesidio relinquatur perpetua uitia ualitudinum et calamitatum
exitiales exitus decernuntur uitiabit autem mars intra xu
annos saturnus intra xxx annos sol intra xix annos quodsi hi
duo fuerint qui uitiant utriusque annos computans defini
tempus et utroque tempore incursionem sperauit uitii uel
ualitudinis  pro natura sua utraque stella decernit

 de loco cupidinis et desideriorum locum desideriorum si
partiliter uolueris inuenire in diurna quidem genitura a parte
daemonis usque ad partem fortunae computa et tantum ab
horoscopo in nocturna uero a fortuna usque ad daemonem
simillimis rationibus computabis et tantum ab horoscopo et cum
locum partili ratione collegeris ex signo et ex stellarum
testimoniis omnis tibi desideriorum cupiditas demonstrabitur sed
locum fortunae et locum daemonis qua ratione inuenias in quarto
diximus libro

 de loco necessitatis si necessitatis locum partili
uolueris inuenire ratione in diurna quidem genitura a fortuna
computabis ad daemonem in nocturna uero a daemone ad fortunam
et tantumdem ab horoscopo et cum hunc eumdem locum ista ratione
collegeris omnia de eo loco pro signorum et pro stellarum
qualitate definies

 de honoribus si honorum locum partili uolueris ratione
colligere a ioue semper computabis ad solem et tantumdem ab
horoscopo et quodcumque signum nouissimam acceperit partem hoc
tibi honorum monstrat insignia et ex sua natura et ex stellarum
omnium testimoniis

 de militia si militiae locum partili uolueris ratione
colligere a marte semper computabis ad solem et tantumdem ab
horoscopo et in quocumque signo nouissima pars uenerit hoc tibi
signum pro natura sua et pro stellarum testimoniis militiae
monstrat euentum

 de peregrinatione si peregrinationis locum partiliter
uolueris inuenire a sole semper computabis ad martem et
tantumdem ab horoscopo et in quocumque signo nouissima pars
uenerit hoc tibi signum pro natura sua et pro stellarum
testimoniis peregrinationis exitum monstrat

 de fama et existimatione si existimationis famam
partili uolueris ratione colligere a sole usque ad mc
computabis et tamtundem ab horoscopo et in quocumque signo
nouissima pars uenerit hoc tibi signum pro natura sua et pro
stellarum testimoniis famam existimationis ostendit

 de uirtute corporis si uirtutem corporis partiliter
uolueris inuenire a luna computabis ad iouem et tantumdem ab
horoscopo etiam cetera simili ratione pertractans omnia enim
tibi pro natura signi stellarum testimonia monstrabunt

 de possidendo si possessionum substantiam partili
uolueris ratione colligere a mercurio semper computabis ad
iouem et tantumdem ab horoscopo et in quocumque signo nouissima
pars ceciderit ex ipsius signi natura et ex stellarum
testimoniis ordinem possessionis inuenies

 de accusationibus si accusationis locum partili
uolueris ratione colligere a marte semper computabis ad
saturnum et tantumdem ab horoscopo et in quocumque signo pars
ultima ceciderit hoc tibi signum pro natura sua et pro
testimoniis ceterarum stellarum accusationis exitum monstrat

 de aduersariis et inimicis si aduersariorum locum et
inimicorum partili uolueris ratione colligere per diem a marte
ad mercurium computabis per noctem uero a mercurio rursus ad
martem et tantumdem ab horoscopo et in quocumque signo
nouissima pars uenerit hoc tibi signum ex natura sua et ex
stellarum testimoniis monstrat inimicos

 de amicis si amicorum locum partili uolueris ratione
colligere per diem quidem a ioue ad mercurium computabis per
noctem uero a mercurio ad iouem et tantumdem ab horoscopo in
quocumque itaque signo pars ultima uenerit hoc tibi signum ex
natura sua et ex stellarum testimoniis amicos uerissima ratione
monstrabit

 gloriae nocte a uenere ad iouem die contra nemesis
nocte a fortuna ad lunam potestatis nocte a saturno ad solem
basis nocte a fortuna ad genium si uero uenus xxx partes
excesserit siue in nocte siue in die  inter contra inter d
contra diu contra

 de seruis si seruorum locum partili uolueris ratione
colligere a mercurio semper computabis ad lunam et tantumdem ab
horoscopo et in quocumque signo ultima pars uenerit hoc tibi
signum pro natura sua et pro stellarum testimoniis seruitia
demonstrat

 de sepultura si sepulturae  exitium monstrat

 xxxiii  

 coepimus tibi mauorti decus nostrum omnia secreta matheseos
uerissimis definitionum sententiis intimare sed plenissimum
tibi horum omnium tractatum liber septimus monstrat ut omnia
sine aliqua difficultate facillimis ac uerissimis possis
inquisitionibus inuenire sed ad complementum huius libri illud
addetur ut demonstrem tibi quae stella cum domina temporum
fuerit et sibi ceterisque stellis totam x annorum ac ix mensium
diuiserit substantiam quid et qua ratione decernat quatenus
autem inueniatur temporum dominus quem graeci chronocratorem
uocant in libro institutionis manifesta ratione monstrauimus
quam rem diligenter inquire ut possis periculorum ordines et
exitus inuenire

 si saturnus temporum dominus fuerit effectus sibi ex omni
tempore sicut in libro institutionis diximus xxx uendicat
menses respice itaque quatenus sit in genitura positus et an
sit diurna genitura an uero nocturna et an geniturae cardines
teneat et quid ex signi natura uel ex loci potestate decernat
quae cum omnia diligenti ratione collegeris tunc inuenies quid
faciat cum dominus temporum fuerit  si enim in genitura
pericula ab ipso decreta fuerint tunc exequitur quicquid ante
decreuerat si orbitatem in genitura decernat tunc miseram
filiorum sobolem crudeli potestate persequitur si uiduitatem
decreuerit tunc matrimonium aut morte aut dissensione dissociat
si accusationes decreuerit tunc inimicorum suscitat turbas si
aegritudines decreuerit tunc uitium miserae calamitatis
infligit si damna decreuerit tunc patrimonium uariis
lacerationibus quatit si uero bene fuerit collocatus et
prosperum aliquid in genitura decernat condicionis suae secutus
potestatem tunc reddit quicquid ante promiserat praesertim si
geniturae dominum bene collocatum habeat et sit diurna genitura

 si saturnus temporum dominus fuerit effectus ioui ex tempore
suo xii menses deputat si itaque male sit in genitura a
saturnus positus et per ipsum aut periculum aut aegritudo aut
damnum aut infortunium decretum fuerit tunc omnes periculorum
minae salutaris dei potestabibus mitigantur si uero bene
constitutus in genitura ioui decreuerit tempora maximae
felicitatis incrementa largitur praesertim si fuerit diurna
genitura et in bonis signis uel in bonis partibus positus ioui
trigonica radiatione iungatur

 si saturnus temporum dominus effectus marti deputauerit
tempora deputat quidem ex decennio suo menses xu sed cum mars
deputatum sibi a saturno tempus acceperit omni malitia sopita
laeti decernit temporis gaudium inuicem se enim ex contrariis
potestatibus mitigant

 si saturnus temporum dominus fuerit effectus ex decennio suo
deputat soli menses xix cum itaque sol deputatum sibi a saturno
tempus acceperit causas concitat et iurgiorum contentiosa
certamina sed ipsae causae ex maxima parte de domorum aut
fundamentorum proprietatibus inferuntur praesertim si sit
nocturna genitura sed et patri periculum decernit et iacturam
dignitatis facit

 si saturnus temporum domines fuerit effectus ex decennio suo
deputat ueneri menses uiii cum itaque uenus deputatum sibi a
saturno tempus acceperit gratum tempus faciet et ab omni
infortunio separatum aut praecedentis infortunii quod alterius
stellae malitia perpetrarat discrimen salutari remedio
corrigatur quod si ipse decreuerit nuptias uidua tunc uxor
nuptiali uinculo copulatur

 si saturnus temporum dominus fuerit effectus ex decennio suo
mercurio xx deputat menses cum itaque mercurius deputatum sibi
a saturno tempus acceperit ueterum causarum sopitas excitat
simultates et latentia contentionum iurgia rediuiuis rursus
actionibus faciet inferri

 si saturnus temporum dominus fuerit effectus ex decennio suo
lunae xxu deputat menses cum itaque luna deputatum sibi a
saturno tempus acceperit ex uitiosis humoribus aegritudines
concitabit aut ex aqua maximum periculi discrimen impingit aut
nouarum litium faciet denuntiatione turbari ut omne hoc tempus
uaria pericula et uarias sollicitudines semper indicat sed haec
si fuerit luna plena luminibus si minuta et in genitura saturni
radiatione pulsata cum miseris calamitatibus mortis decernit
incommoda

 xxxiu iuppiter  

 cum ad iouem ordo temporum uenerit etiam ipsi anni x et
menses ix deferentur sed hoc omne tempus etiam ab ipso simili
ratione diuiditur inspiciendus est itaque etiam ipse cum dominus
fuerit quatenus sit in genitura positus et in quibus sit
signis et in quibus partibus collocatus et an sit in primis an
uero in secundis cardinibus constitutus et an in secundis
geniturae locis an uero in pigris atque deiectis et an sit
diurna genitura an uero nocturna  ex his enim omnibus cum
dominus temporum fuerit decretorum eius efficacias inuenimus
quicquid enim in genitura a ioue decretum fuerit cum dominium
temporum nactus fuerit reddit sed hoc et in ceteris omnibus
stellis seruare debebis quicquid enim de saturno et de ioue
diximus hoc et in ceteris stellis simili debes ratione
colligere omnes enim stellae quicquid in genitura decreuerint
siue sint prospera siue mala cum temporum dominium nactae
fuerint exequentur

 cum ioui x anni et ix menses delati fuerint ipse sibi primus
ex omni hoc tempore xii uindicat menses in his itaque xii
mensibus quos sibi ipse iuppiter deputauit felicitates
gloriam laetitias pro geniturae mensura decernit praesertim si
ipse geniturae dominus fuerit tunc cuicumque geniturae aut
nuptiae aut filii decreti fuerint si tempus aetatis admiserit
etiam cum dominus temporum fuerit et maxima ratione perficiet
glorias etiam et honores et augmenta patrimonii largitur sicut
diximus pro mensura geniturae

 si iuppiter temporum dominus fuerit effectus ex decennio suo
deputat saturno xxx menses cum itaque saturnus deputatum sibi a
ioue tempus acceperit pigra homines conuersatione faciet semper
hebetari ut in omnibus actibus pigro frigoris torpore
deficiant sed haec si sit nocturna genitura et si non sit
saturnus bene in genitura positus

 si iuppiter temporum dominus fuerit effectus ex decennio suo
xu menses deputat marti cum itaque mars deputatum sibi a ioue
tempus acceperit omnem uitae ac negotiorum ordinem mutat et
quicquid praecedenti negotiorum dispositione tractatur ad
alterius uitae ordinem transferetur ut hoc tempore instituta
prioris officii deserantur aut certe uariis discriminibus
nocebit

 si luppiter temporum dominus fuerit effectus ex decennio suo
soli xix deputat menses cum itaque sol deputatum sibi a ioue
tempus acceperit omnia faciet uitae secreta publicari et omnes
actus uaria ratione conuertit et animum per diuersa
sollicitudinum genera uariis cogitationibus ducit dissipat etiam
quicquid fuerit ante compositum ut turbatis omnibus atque
confusis animus per diuersa genera sollicitudinum diuidatur sed
haec in diurna genitura minuuntur in nocturne rursus 

 si iuppiter temporum dominus fuerit effectus ex decennio suo
ueneri uiii deputat menses cum itaque uenus deputatum sibi a
ioue tempus acceperit in nocturna quidem genitura si sit domina
geniturae aut si iuppiter dominus sit nuptias facit et
prospera decernit tempora felicitatis etiam commoda in diurna
uero genitura mediocres sed assiduas amoris indicit illecebras
praesertim si uenerem loci uel signi natura commouerit

 si iuppiter temporum dominus fuerit effectus ex decennio suo
mercurio xx deputat menses cum itaque mercurius deputatum sibi
a ioue tempus acceperit decernit actus ex quibus maxima lucrorum
commoda conferantur et plurimarum ac magnarum amicitiarum
praesidia largitur et omnibus officiis augmenta prosperae
promotionis assignat ut ex omnibus rationibus et ex omnibus
actibus prospera et lucrorum et felicitatis commoda conferantur

 si iuppiter temporum dominus fuerit effectus ex decennio suo
lunae xxu deputat menses cum itaque luna deputatum sibi a ioue
tempus acceperit tranquillae serenitatis quietem et maxima
felicitatis incrementa decernit pro geniturae scilicet
substantia tunc enim praecedentium infortuniorum dolor uariis
solaciorum generibus mitigatur tunc egestatis angustiae
relaxantur tunc aegritudinum uitia sanitas constringit tunc
periculorum metus prosperis praesidiis opprimuntur tunc in
omnibus certaminibus et causis pro ipsis sententiae proferentur
tunc dolor frangitur tunc sollicitudo mutatur ut praecedentium
infortuniorum squalore deterso purum ac mundum felicitatis
tempus accedat praesertim si lunam plenum luminibus in genitura
iuppiter prospera radiatione respiciat

 xxxu mars  

 cum ad martem dominium decenni uuenerit id est x annorum et
ix mensium omne hoc tempus etiam ab ipso iisdem rationibus
diuiditur sed in hoc sicut in saturno et ioue omnia simili
ratione debes inspicere signum partem condicionem locum
testimonia ut omnia possis manifestis inquisitionibus inuenire
cum itaque mars temporum dominus fuerit effectus ex decennio suo
sibi xu menses retinet in his xu mensibus actus quidem maximos
pro geniturae substantia cum potiori turbatione decernit ut in
ipsis actibus qualescumque sint uarium periculorum discrimen
oriatur praesertim si geniturae fuerit dominus et si sit diurna
genitura

 si mars temporum dominus fuerit effectus ex decennio suo
saturno xxx deputat menses cum itaque saturnus deputatum sibi a
marte tempus acceperit omnibus conuersationibus pigrum
tarditatis pondus imponit ut omnia negotia tarditate semper
hebetentur et facit inefficax tempus sordidum squalidum et ab
omnibus actibus separatum

 si mars temporum dominus fuerit effectus ex decennio suo
ioui xii deputat menses cum itaque iuppiter deputatum sibi a
marte tempus acceperit omnia decernit commoda prosperitatis et
negotia prospero compleri faciet semper euentu lucra etiam et
omnia negotiorum officia largitur et reddit laborantibus
requiem aegris salutem sollicitis securitatem errantibus
reditum litigantibus finem in angustia constitutis abundantiam

 si mars temporum dominus fuerit effectus ex decennio suo
soli xix deputat menses cum itaque sol deputatum sibi a marte
tempus acceperit maxima periculorum discrimina ex assidua
calamitate decernit et omnem ordinem uitae misera semper
mutatione conturbat et turbas excitat seditionesque concinnat
et oculorum dolores cum maxima aegritudinis continuatione
decernit uitam etiam omnem maximis periculis et maximis damnorum
incursionibus concutit et erunt ineuitabilia pericula nisi
omnibus bonum iouis testimonium praestiterit

 si mars temporum dominus fuerit effectus ex decennio suo
ueneri uiii deputat menses cum itaque uenus deputatum sibi a
marte tempus acceperit facit quidem prosperum tempus et ab omni
periculorum discrimine separatum sed ex multarum mulierum coitu
latens ipsis mensibus infamia semper infertur quod si in
genitura quadrati sibi fuerint adulteria tunc faciunt
perpetrari sed hoc facinus cum testimonio iouis celant cum
mercurius et sol publicant cum misero uitae discrimine

 si mars temporum dominus fuerit effectus ex decennio suo
mercurio xx deputat menses cum itaque mercurius deputatum sibi a
marte tempus acceperit ex scripturis quibusdam pericula faciet
concitari aut ex furto miserum damnum semper infligit sed
inimicos frequentibus rationibus faciet dissipari quod si in
genitura quadrati uel diametri sibi tunc fuerint maleficiorum
uel adulterae pecuniae crimen indicunt praesertim si mercurius
in finibus saturni uel in domo fuerit inuentus

 si mars temporum dominus fuerit effectus ex decennio suo
lunae xxu deputat menses cum itaque luna deputatum sibi a marte
tempus acceperit maxima periculorum discrimina faciet semper
inferri praesertim si luna fuerit plena luminibus tunc enim
periculosa decernuntur temporum spatia tunc fugae tunc exilia
tunc misera periculorum discrimina concitantur tunc homines
custodia aut publicus carcer accipiunt tunc incendia tunc febres
tunc graue damnum cum misera patrimonii laceratione decernitur
tunc grauium aegritudinum casus semper affertur quod si in
genitura sine testimonio iouis quadrati uel diametri fuerint
tunc sine dubitatione aut cruentam aut flebilem aut repentinam
mortem faciunt  quod si in genitura saturnus cum luna fuerit
inuentus et luna a marte deputatum sibi tempus acceperit etiam
tunc mortis acerbae ex praecedentibus periculis inferentur
exitia quae pericula pro signorum uarietatibus sortiuntur
euentum

 xxxui sol  

 si sol dominus temporum fuerit id est cum ei x annorum et ix
mensium fuerit assignatum tempus omnia etiam in ipso quae in
ceteris diximus simili debes ratione perspicere mixturas
temperationes signum locum partes ut ex horum omnium
comparatione totum decretorum ordinam inuenias sed et ab ipso
omne hoc tempus simillimis rationibus diuidetur cum itaque sol
dominus temporum fuerit effectus ex decennio suo xix menses sibi
detinet in his itaque xix mensibus nihil ab eo prosperum sed
omnia infortuniorum genera sperare debemus sed haec omnia in
diurna genitura ex parte aliqua mitigantur sed et ex iouis
testimonio sopiuntur saturni uero et martis eriguntur
praesertim si in genitura male fuerit collocatus

 si sol temporum dominus fuerit effectus ex decennio suo
saturno xxx deputat menses cum itaque saturnus deputatum sibi a
sole tempus acceperit in nocturna quidem genitura pestiferum ac
mortiferum minatur exitium in diurna uero genitura maximae
felicitatis incrementa decernit pro geniturae substantia
praesertim si bene in decreto fuerit collocatus

 si sol temporum dominus fuerit effectus ex decennio suo ioui
deputat xii menses cum itaque iuppiter deputatum sibi a sole
tempus acceperit tranquillae felicitatis commoda cum maxima
uitae laetitia decernit ut malorum omnium uestigio deterso
prosperum eum omne felicitatis tempus accipiat tunc relaxantur
damna tunc sanitas redditur tunc ex praecedentibus
discriminibus liberantur

 si sol temporum dominus fuerit effectus ex decennio suo
marti menses xu deputat cum itaque mars deputatum sibi a sole
tempus acceperit siue in diurna siue in nocturna genitura
patrimonio miseris lacerationibus dissipato extremae paupertatis
indicit angustias sed et crebras causarum conflictationes
excogitat oculorum etiam crebros dolores efficiet et graue
periculi discrimen indicit et assidua damnorum continuatione
concutiet

 si sol dominus temporum fuerit effectus ex decennio suo
deputat ueneri uiii menses cum itaque uenus deputatum sibi a
sole tempus acceperit in omnibus quidem negotiis prosperum
decernit euentum sed uxoris animos cum quadam malitiae
dissensione semper perflammat ut uxoris latens animus tunc se et
prodat et detegat aut si tunc uxor non fuerit a muliere
discrimen indicitur et propter hoc publicas causas et forenses
simultates exagitat et turbis sed mediocribus excitatis

 si sol temporum dominus fuerit effectus ex decennio suo
deputat mercurio xx menses cum itaque mercurius deputatum sibi a
sole tempus acceperit negotia crebros actus et assidua
decernit lucrorum commoda sed ipsa lucra cum maximis laboribus
et cum maximis periculis deferuntur

 si sol temporum dominus fuerit effectus ex decennio suo xxu
menses deputat lunae cum itaque luna deputatum sibi a sole
tempus acceperit omnem uitam hominis instabili semper
uarietate conturbat ut quicquid ipso tempore collatum fuerit
rursus postenoribus rationibus auferatur et erit ipsum tempus ex
uaria inaequabilitate mutabile ut angustiae repentinis diuitiis
releuentur et diuitias rursus paupertatis angustiae
subsequantur

 xxxuii uenus  

 ueneri quoque x annorum et ix mensium spatia deferentur cum
itaque uenus domina temporum fuerit omnia et in ipsa pari debes
ratione perspicere quae in ceteris obseruanda esse monstrauimus
ex omni itaque hoc tempore ipsa sibi uiii tantum uindicat
menses hoc itaque omni tempore coniugalis affectum maxima
releuat gratia uenustatis sed et laetitiam maxima cum securitate
decernit praesertim si geniturae fuerit domina

 si uenus temporum domina fuerit effecta ex decennio suo
saturno xxx deputat menses cum itaque saturnus deputatum sibi a
uenere tempus acceperit aut  cum muliere graues
dissensionis indignationes exagitat tunc enim ab uxore aut morte
aut simultatibus separantur

 si uenus temporum domina fuerit effecta ex decennio suo ioui
xii deputat menses cum itaque iuppiter deputatum sibi a uenere
tempus acceperit bonum quidem tempus et laetum decernit sed
quasdam infamias cogitabit

 si uenus temporum domina fuerit effecta ex decennio suo
marti xu deputat menses cum itaque mars deputatum sibi a uenere
tempus acceperit multa mala et frequentia dolorum decernit
incommoda tunc enim animum uariis amorum illecebris semper
exagitat et propter amoris dura tormenta grauem animo dolorem
semper imponit ut propter haec errantis animi uitia etiam
causarum discrimina frequenter accedant turbae etiam et pericula
propter uxores pessimas aut ab uxoribus pessimis inferentur aut
adulterii crimen exurgit aut amor impura cogitatione conceptus

 si uenus temporum domina fuerit effecta ex decennio suo soli
xix deputat menses cum itaque sol deputatum sibi a uenere
tempus acceperit facit ut suas fugiant semper uxores et hoc cum
periculo capitis et cum iactura patrimonii semper efficiunt si
uero iouis prosper radius accesserit peregrinationis
necessitatibus separantur

 si uenus temporum domina fuerit effecta ex decennio suo
mercurio xx deputat menses cum itaque mercurius deputatum sibi a
uenere tempus acceperit omnia negotia prospero euentu compleri
perficiet frequentia etiam laetitiae gaudia decernit lucra
maxima conferri faciet et idonea subsidia facultatum

 si uenus temporum domina fuerit effecta ex decennio suo
lunae xxu deputat menses cum itaque luna deputatum sibi a uenere
tempus acceperit stridorem animo zeli latentis indicit si uero
luna in genitura fuerit plena luminibus et ei uenus deputauerit
tempora maximis in rebus nocebit omnia infortuniorum
concitans uitia

 xxxuiii mercurius  

 mercurio quoque x annorum et ix mensium spatia deferentur et
in hoc itaque omnia sicut in ceteris stellis simili debemus
ratione colligere cum itaque mercurius temporum dominus
fuerit ex decennio suo xx sibi menses reseruat hoc itaque omni
tempore id est xx mensibus omnia bona ex assiduis felicitatibus
decernuntur et facit ut omnes actus prospere sequatur euentus
praesertim si geniturae fuerit dominus et bene sit collocatus

 si mercurius temporum dominus fuerit effectus ex decennio
suo saturno xxx deputat menses cum itaque saturnus deputatum
sibi a mercurio tempus acceperit domesticorum mortes ex assidua
infortuniorum calamitate decernit parentum affinium
patronorum et qui nobis prodesse consuerunt

 si mercurius temporum dominus fuerit effectus ex decennio
suo ioui xii deputat menses cum itaque iuppiter deputatum sibi a
mercurio tempus acceperit tempus quidem quietum et ab omni
negotiorum strepitu separatum decernit sed in hac ipsa quiete
maxima laudis commoda et gaudiorum laetitiam semper accommodat
filios etiam non habentibus si geniturae ratio permiserit omni
ratione decernit

 si mercurius temporum dominus fuerit effectus ex decennio
suo marti xu deputat menses cum itaque mars deputatum sibi
mercurio tempus acceperit inimicos suscitat accusationes
infert lites ex noua denuntiatione decernit quas omnes bonum
semper iouis testimonium mitigat

 si mercurius temporum dominus fuerit effectus ex decennio
suo soli xix deputat menses cum itaque sol deputatum sibi a
mercurio tempus acceperit maxima patrimonii damna et maximas
animo sollicitudines semper indicit

 si mercurius temporum dominus fuerit effectus ex decennio
suo ueneri uiii deputat menses cum itaque uenus deputatum sibi a
mercurio tempus acceperit bona commoda ex assidua felicitate
decernit securitatem omnia quietis commoda lucra pro mensura
geniturae

 si mercurius temporum dominus fuerit effectus ex decennio
suo lunae xxu deputat menses cum itaque luna deputatum sibi a
mercurio tempus acceperit maximas aegritudines et maxima
languorum uitia decernit pro loci ac signi natura ad uitiosi
languoris incommoda frigidum mentis addet torporem sed haec
iuppiter bono semper testimonio mitagabit

 xxxix luna  

 lunae quoque x annorum et ix mensium spatia deferentur et in
hac itaque sicut in omnibus ceteris stellis omnia debes
diligenti ratione tractare ex hoc itaque decennio luna sibimet
ipsa xxu menses reseruat hoc itaque tempore quo sibi luna xxu
mensium deputat spatia si sit sic posita ut minuta luminibus ad
saturnum feratur uel plena ad martem omnifariam mortem decernit
si uero plena luminibus et beniuolarum stellarum fuerit
testimoniis adornata cum maximis laboribus modica patrimonii
incrementa decernit semper enim et solis et lunae tempora malos
habent exitus praesertim si eos maliuolae stellae minaci
radiatione respiciant

 si luna temporum domina fuerit effecta ex decennio suo
saturno xxx deputat menses cum itaque saturnus deputatum sibi a
luna tempus acceperit si minuta sit lumine ex uitiosis
humoribus aut ex aquis aut ex naufragiis misera periculorum
decernit exitia et miseras mortes si uero sit plena facit
quidem haec eadem sed dat euadendi facultatem

 si luna temporum domina fuerit effecta ex decennio suo ioui
xii deputat menses cum itaque iuppiter deputatum sibi a luna
tempus acceperit omnia bona cum laetitia et cum hilaritate
decernit praesertim si luna fuerit plena luminibus tunc
pericula tunc metus tunc aegritudines sopiuntur tunc pro mensura
geniturae felicitates augmenta procedunt

 si luna temporum domina fuerit effecta ex decennio suo marti
xu deputat menses cum itaque mars deputatum sibi a luna tempus
acceperit si sit plena luminibus maximas turbationes et maximas
seditiones decernit et si in genitura sic sit quadrata posita
ut quadrata uel diametra uideatur a marte cruentum ac flebile
calamitatis decernit exitium

 si luna temporum domina fuerit effecta ex decennio suo soli
xix deputat menses cum itaque sol deputatum sibi a luna tempus
acceperit incendia exustiones aegritudines et flagrantium
febrium miseros languores indicit sed haec omnia iouis prosperum
testimonium mitigat

 si luna temporum domina fuerit effecta ex decennio suo
ueneri uiii deputat menses cum itaque uenus deputatum sibi a
luna tempus acceperit si fuerit diurna genitura  stridore
sterili decernit si uero fuerit nocturna maxima lucrorum
incrementa largitur praesertim si fuerit luna minuta luminibus

 si luna temporum domina fuerit effecta ex decennio suo
mercurio xx deputat menses cum itaque mercurius deputatum sibi a
luna tempus acceperit frigidas aegritudines cum corporis
debilitate decernit

 xl  

 his rationibus mauorti decus nostrum temporum summa
diuiditur sed nolo ut in tractatibus ex istis definitionibus
abruptae sententiae proferantur frequenter enim si beniuola
stella deputatum sibi tempus acceperit si habuerit tunc secum
maliuolam temporalem  tunc quadrata uel diametra radiatione
respiciat bonitatis suae decretum ex maliuolae stellae
potestate dimittit  hoc idem et in maliuola stella simili
ratione reperies nam si deputatum sibi maliuola stella tempus
acceperit et eam tunc beniuola temporalis aut pariter posita aut
prospera radiatione composita mitigauerit omne decretum
infortuniorum beniuolae stellae salutari praesidio mitigatur

 intimata tibi itaque est sic ut intelligatur perfecti
operis disciplina nec est adhuc aliquid quod requiratur omnia
enim quibus rudes animos instituere debemus docili sermone
enarrauimus qui nunc qui primis caerimoniis initiati ad ipsum
secretorum limen accessimus intento animo reliqua debemus
audire ne in fastidio auribus constitutis et ista respuentibus
dicta errantium tractatuum  pereuntes sententias ingeramus

 completo itaque sexto libro omne dicendi studium ad secreta
libri septimi transferetur

 liber septimus  

 i  

 cum incognitis hominibus orpheus sacrorum caerimonias
ostenderet nihil aliud ab his quos initiabat in primo
uestibulo nisi iurisiurandi necessitatem et cum terribili
auctoritate religionis exegit ne profanis auribus inuentae ac
compositae religiones proderentur sed et  platonici meum
perpetuum a se eum frequenter conuenit nec secretarum
disputationum ueneranda commenta imperitis aliquando intimari
patiuntur enim haec omnia iacturam cum perditis ac desperatis
animis ingeruntur apud pythagoras etiam et noster porphyrius
religioso putant animum nostrum silentio consecrari

 unde et ego horum uirorum legem insecutus conuenio te
iureiurando mauorti decus nostrum per fabricatorem mundi deum
qui omnia necessitate perpetuitatis excoluit qui solem
formauit et lunam qui omnium siderum cursus ordinesque
disposuit qui maris fluctus intra certos terrae terminos
coartauit qui ignem ad sempiternam substantiam diuinae
perpetuitatis inflammat qui terram in medio collocatam aequata
moderatione sustentat qui omnes homines feras alites et omnia
animantium genera diuina artificii maiestate composuit qui
terram perennibus rigat fontibus qui uentorum flatus cum quadam
facit necessitatis moderatione uariari qui ad fabricationem
omnium quattuor elementorum diuersitate composita ex contrariis
et repugnantibus cuncta perfecit et ortum occasumque  terrae
motum omnium  per descensum ascensumque animae per
immortalem aeternae perpetuitatis ordinem  ne haec ueneranda
commenta profanis uel imperitis auribus intimentur sed his quos
animus incorruptus ad rectum uiuendi ordinem casto ac pudico
praesidio mentis ordinauit quorum illibata fides quorum manus
ab omni sunt facinorum scelere separatae integris pudicis
sobriis ac modestis ut puro mentis splendore decoratis integra
se scientia diuinationis insinuet accipe itaque omnia partili
ratione collecta et quia te iurisiurandi religione conuenimus
accipe quod tibi cum maxima animi trepidatione misimus

 ii de expositis et non nutritis  

 quorumcumque horam beniuolae non uiderint stellae et luna
eorum sit in aliquo cardine constituta marte et saturno in uii
ab horoscopo loco id est in occasu constitutis nati statim
exponuntur a matribus sed et si horoscopus in his signis fuerit
quae breuia habent tempora et mars in uii loco ab horoscopo id
est in occasu luna autem minuta lumine ad saturnum feratur aut
ad martem plena natus infans similiter exponetur  sed et si
dominus fortunae id est dominus eius signi in quo locus
fortunae fuerit inuentus et dominus eius signi in quo pars
horoscopi constituta est radiis sint solis absconsi aut in his
signis in quibus ante diximus fuerint constituti saturnus uero
aut mars in occasu geniturae sint constituti natus infans
exponetur sed et si luna in horoscopo fuerit inuenta aut in
occasu horoscopi et mars et saturnus diametra sint radiatione
coniuncti aut si una maliuola in conceptionali sole fuerint
inuentae is qui natus fuerit exponetur  sed et si sol et
luna diametra se radiatione respiciant aut si quadrati fuerint
ita tamen ut haec schemata in cardinibus faciant et cum ambobus
maliuolae sint stellae pariter constitutae id est si sol in
horoscopo fuerit et luna in occasu aut luna in horoscopo et sol
in occasu et cum uno mars et cum alio saturnus fuerit in ipso
partu angustiis constitutus suffocatus extinguitur si uero
superiores maliuolae stellae effectae lunam minaci radiatione
respiciant et mater in ipso partu graue discrimen mortis
incurrit

 si sol in horoscopo fuerit inuentus et luna plena luminibus
in quocumque signo feratur ad martem saturnus uero in aliquo sit
cardine constitutus is qui natus fuerit expositus interibit
sed et si luna cum marte in quocumque cardine fuerit inuenta et
in contrario sol cum saturno fuerit constitutus et omnibus
testimonium iouis desit is qui natus fuerit aut exponetur aut
statim cum matre pariter interibit  si luna in quocumque
cardine fuerit inuenta et mars eamdem de alio cardine diametra
radiatione respiciat aut cum ipsa in eadem parte fuerit
inuentus et saturnus alium geniturae cardinem teneat aut in
anafora sit cardinis constitutus is qui natus fuerit exponetur
quodsi iouis stella in quocumque cardine fuerit inuenta et eam
mars de loco superiore respiciat expositos aut inueniri faciet
aut reuerti praesertim si martem uenus quacumque radiatione
respiciat  si sol cum saturno in horoscopo fuerit inuentus
et luna sit in mc constituta mars uero in imc positus lunam
diametra radiatione respiciat is qui natus fuerit exponetur sed
et si sole in horoscopo constituto et luna in mc saturnus sit
in occasu et mars in imc is qui natus fuerit expositus statim
peribit aut et mater cum ipso pariter morietur sed et semper
quod et generaliter seruare conuenit si solem et lunam in
quibuscumque cardinibus constitutos ambos mars et saturnus
diametra radiatione respiciant aut unum de diametro alium de
quadrato aut exponentur nati aut statim peribunt aut cum ipsis
matres misero perimuntur exitio  si mars et saturnus in
aliquo cardine fuerint inuenti aut uno eorum in cardine
constituto alius sit in anafora positus aut in epicatafora luna
uero ab uno ipsorum aut diametra aut quadrata radiatione
pulsetur aut pariter sit constituta is qui sic natus fuerit
exponetur si uero his sic constitutis beniuola stella
coniunctionem lunae uenientis exceperit expositi ab aliis
colligentur et libertati redditi in filiorum loco nutrientur
 si luna in horoscopo fuerit inuenta et mars sit in xii ab
horoscopo loco saturnus uero in anafora horoscopi positus solem
quacumque radiatione respiciat pecus intra uiscera matris
artuatim concisum a medicis proferetur quodsi sic his
ordinatis alienus a cardinibus iuppiter fuerit et mater in ipso
partu constituta morietur si luna sic fuerit constituta ut
maliuolam stellam in praecedenti signo habeat aliam in sequenti
et sequens lunam stella solem quacumque radiatione respiciat is
qui natus fuerit aut exponetur aut statim ut natus fuerit
interibit  si dominus geniturae aut dominus signi in quo
fortunae locus fuerit inuentus in xii ab horoscopo aut in ui
loco fuerint inuenti aut in ii ab horoscopo aut in uiii nec
eos aliqua beniuolarum stellarum prospera radiatione respiciat
nec dominus geniturae in suis sit finibus constitutus is qui
natus fuerit statim exponetur sed et si aliqua maliuola stella
aut lunam aut horoscopum uiderit et omnes beniuolarum stellarum
radii ab his alieni fuerint expositi laniabuntur a canibus 
si dominus geniturae in tropicis signis fuerit inuentus et in
his signis constitutus in pigris et deiectis locis positus et
eum luna diametra radiatione respiciat maliuolae uero stellae
aut per quadratum aut per diametrum lunae aequata partium
societate iungantur hi qui nati fuerint aut in mari aut in
fluuio proiecti statim interibunt si uero beniuolae stellae
testimonium commodarint lunae aut horoscopo paucis diebus
nutriti proicientur  cum sol et luna in quocumque signo xxx
signi possederint partem is qui natus fuerit nulla habebit
uitae tempora si uero solem et lunam in xxx parte constitutos
maliuolae stellae aut de quadrato aut de diametro
respexerint is qui natus fuerit expositus a canibus laceratus
extinguitur sed et si luna et sol in xii ab horoscopo loco
constituti pariter fuerint inuenti et beniuolae stellae nec hos
nec horam prospera radiatione respexerint is qui natus fuerit
exponetur si uero maliuolae respexerint stellae expositus
consumetur a canibus si uero sic ut diximus in tropicis signis
fuerint constituti sine testimonio beniuolarum stellarum natus
statim in aqua peribit  si in genitura neque solem neque
lunam neque horoscopum neque fortunae locum beniuolae stellae
prospera radiatione respexerint is qui natus fuerit exponetur
si uero maliuolarum stellarum radius accesserit expositus
consumetur a canibus si nulla beniuolarum stellarum nec cum sole
et luna neque in horoscopo neque in mc neque in u ab horoscopo
loco neque in xi neque in ix neque in iii neque in uii neque
in iu fuerit inuenta sed in his locis solae sint stellae
maliuolae constitutae is qui natus fuerit exponetur  si in
genitura beniuolae quidem radiis sint solis absconsae maliuolae
uero stellae in matutino sint ortu is qui natus fuerit
exponetur sed et si luna sic sit synodica ut omnem substantiam
luminis perdat nec eam aliqua beniuola stella prospera
radiatione respiciat is qui natus fuerit exponetur sed et si
maliuola stella sic positam lunam uiderit aut mortui nascuntur
aut nati lacerabuntur a canibus  si omnes stellae cum sole
et luna in ui aut in xii ab horoscopo loco fuerint collocatae
is qui natus fuerit exponetur quodsi ceteris stellis in his in
quibus diximus locis positis una beniuola stella in quocumque
cardine fuerit inuenta expositus ab alio collectus nutrietur
sed ei haec ipsa beniuola stella ad uiuendum minora temporis sui
spatia decernit  si luna aequis partibus cum marte iungatur
in eodem signo posita aut si in diametro constituti aequas
partes teneant in mc et in imc nec eos aliqua beniuola
stella respiciat saturnus uero sic positam cum marte lunam
qualibet ratione uideat matres eorum in ipso partu constitutae
moriuntur si uero aliqua beniuola stella sic cum marte positam
lunam respiciat conciso infante particulatim prolato mater ex
mortis periculo liberatur  si luna in occasu fuerit inuenta
et mars aut cum ipsa in isdem partibus fuerit inuentus aut in
horoscopo partiliter constitutus et sit diurna genitura is qui
natus fuerit exponetur sed et iuppiter hos sic collocatos in
alio cardine positus respexerit aut si uenus hoc idem fecerit
exposito uitae praesidia per alium conferuntur scilicet ut ab
his collectus nutriatur sed et si luna in anafora horoscopi
fuerit et eam saturnus in uiii ab horoscopo loco constitutus
diametra radiatione respexerit et mars aut horam aut lunam de
quadrato respiciat nec has omnes aliqua beniuola uiderit stella
is qui natus fuerit expositus statim peribit  si luna in
uno signo cum marte et saturno fuerit inuenta ita ut inter ambos
constituta medium teneat locum et nulla eam beniuola stella
uideat si quidem sic sit in medio collocata ut longe ab ea
sint maliuolae stellae nec ei uicina societate iungantur is qui
natus fuerit exponetur si uero ambae maliuolae stellae ita sint
constitutae ut uicinis lunae lateribus adhaerescant nec
aliquid his beniuolarum stellarum testimonium accedat is qui
natus fuerit statim cum matre pariter interibit

 si sol in mc fuerit inuentus luna uero in occasu id est
in uii ab horoscopo loco saturnus uero et mars ita sint
positi ut unus solis alter lunae radiis adhaerescat is qui natus
fuerit exponetur si uero hos sic collocatos beniuolae stellae
prospera radiatione respexerint expositus ab alio collectus
nutrietur si in anafora horoscopi iuppiter fuerit inuentus et
lunam a marte diametra radiatione percussam ipse quacumque
radiatione respiciat expositi et nutriti laqueis seruilibus
implicantur sed et si sol in occasu fuerit inuentus et saturnus
cum eo aut in horoscopo mars uero aut in anafora horoscopi aut
in epicatafora id est in uiii ab horoscopo loco et nulla
beniuola stella aliquem cardinem teneat is qui natus fuerit
exponetur  si dominus eius signi in quo est horoscopus
constitutus in anafora horoscopi fuerit inuentus et dominus
anaforae in xii sit ab horoscopo loco constitutus in diurna
genitura cum sole in nocturna uero cum luna is qui natus fuerit
exponetur sed et his sic ordinatis id est in anafora et in
xii ab horoscopo loco sicut ante diximus si sol et luna nulla
sibi radiatione iungantur is qui natus fuerit expositus statim
peribit  si luna in iii ab horoscopo loco fuerit inuenta
et sol in xi uel ui domini uero eorum signorum in quibus sol
et luna fuerint constituti in ix ab horoscopo loco sint
positi is qui natus fuerit exponetur si sol et luna in occasu
fuerint inuenti id est in uii ab horoscopo loco constituti
mars uero et saturnus in uiii domini uero utriusque signi in
ui sint ab horoscopo loco positi is qui natus fuerit expositus
a canibus lacerabitur si dominus eius signi in quo est
horoscopus constitutus in mc uel imc fuerit inuentus et in
horoscopo sit maliuola stella constituta nec alicuius beniuolae
stellae radius ad horoscopi partes accedat is qui natus fuerit
exponetur et a canibus lacerabitur

 si datoris uitae signum sit hoc quod est in anafora
horoscopi constitutum uel in ui ab horoscopo loco ipse uero
dator uitae cum maliuola stella pariter sit in mc uel imc
constitutus is qui natus fuerit statim lacerabitur a canibus
sed et si dator uitae dominus sit eius signi in quo est anafora
constituta ipse uero dator uitae in ui sit ab horoscopo loco
constitutus is qui natus fuerit non nutrietur si dator uitae in
imc fuerit inuentus et dominus ipsius signi in anafora
horoscopi aut in ui ab horoscopo loco fuerit inuentus nec
aliqua beniuola stella in quocumque cardine fuerit inuenta is
qui natus fuerit non nutrietur  si luna et sol sic fuerint
collocati ut neque se neque horoscopum uideant is qui natus
fuerit non nutrietur sed illud generaliter sciendum est quod si
qui omnes stellas in anafora horoscopi habuerint uel in ui ab
horoscopo loco uel in uiii uel in xii aut exponetur aut non
nutrietur

 si uero una stella quaecumque aut certe sol per diem aut
luna per noctem aut in cardine fuerit aut in u ab horoscopo
loco ceteris sicut diximus constitutis nutrietur is qui natus
fuerit sed erit oligochronius et infelix sed et si mars et
saturnus pariter sint in anafora horoscopi constituti nec sol
nec luna in domibus eorum reperiantur is qui natus fuerit
exponetur  si dominus eius signi in quo locus fortunae
fuerit inuentus aut in anafora sit horoscopi aut in ui sit ab
horoscopo loco locus uero fortunae sit in mc nec aliqua
beniuola stella in cardinibus geniturae reperiatur is qui natus
fuerit non nutrietur sed et si locus fortunae in imc fuerit
inuentus et maliuolae stellae hunc eumdem locum partili
radiatione possederint dominus uero ipsius signi aut in anafora
horoscopi aut radiis sit solis absconsus is qui natus fuerit
non nutrietur  sed si in uii ab horoscopo loco fortunae
locus fuerit inuentus dominus uero ipsius signi aut in ipso
signo sit aut in mc radiis solis absconsus is qui natus fuerit
non nutrietur  sed et si in quocumque signo locus
fortunae fuerit inuentus dominus uero ipsius signi aut in
anafora horoscopi aut in ui ab horoscopo loco positus locum
fortunae non uideat is qui natus fuerit non nutrietur sed et si
in anafora horoscopi locus fortunae fuerit inuentus dominus
uero ipsius signi in mc radiis solis absconsus is qui natus
fuerit non nutrietur

 iii  

 de gemino partu si iuppiter et mercurius pariter positi
in horoscopo partiliter sint constituti horoscopus autem ipse in
duplici sit signo luna etiam in quocumque cardine constituta
signo fuerit sol uero in eo signo in quo est aliam sibi
stellam habeat applicatam aut gemina est genitura aut qui sic
natus fuerit geminos habebit filios  illud sane obseruandum
est ne quem horum maliuola stella superior effecta respiciat
nam si unum eorum respexerit de geminis quicumque prior
conceptus fuerit aut in partu morietur aut ante tempus
eicietur sed et si non fuerit luna in cardinibus inuenta nec in
duplici signo iuppiter uero et mercurius sicut ante diximus in
duplici signo constituti in horoscopo sint partiliter inuenti
luna uero sit cum aliqua stella coniuncta aut sol gemini
nascentur  si luna aut cum mercurio aut cum ioue fuerit
inuenta et sol aliam stellam sibi habeat applicatam aut in
duplicibus signis constituti inuicem se quacumque radiatione
respiciant sed et si horoscopus in duplici signo fuerit
inuentus et habeat horoscopus quamcumque sibi stellam pariter
applicatam gemini nascentur  sed et si luna in iouis aut
mercurii signis fuerit inuenta iuppiter uero et mercurius sint
in horoscopo constituti aut in octauo ab horoscopo loco gemini
nascentur si luna in duplici signo fuerit inuenta et sol in
cardine constitutus ii a luna possideat signum aut certe duplex
cum mercurio aut cum ioue positus signum teneat gemini
nascentur aut filios geminos habebunt  sed utrumnam masculini
generis an feminini nascentur hac ratione colligimus si enim
sole et luna et horoscopo in masculinis signis constitutis
masculinarum stellarum testimonia accesserint id est iouis
saturni et martis masculini nascentur si uero uenus sola hoc
idem fecerit in feminino signo constituta sole et luna et
horoscopo in femininis signis constitutis gemini feminini
generis  et femininis stellis soli et lunae et horoscopo
hac qua diximus ratione iungantur diuersi sexus gemini
procreantur  si mars et saturnus in domibus suis constituti
solem et lunam et horoscopum uiderint nec his beniuolarum
stellarum radius accedat aut eicientur immaturi aut nati statim
peribunt si uero sic his omnibus sicut diximus constitutis
hac ratione et beniuolarum et maliuolarum radius accedat
quicumque prior de geminis exierit interibit  si luna in
aliquo cardine fuerit inuenta in fecundo scilicet signo et cum
ea beniuola stella sit pariter constituta horoscopus autem in
duplici signo sit aut in fecundo aut cum ioue aut cum mercurio
aut tres aut quinque nascentur si dominus eius signi in quo
partiliter locus filiorum inuenitur in duplici signo fuerit
inuentus u uero ab horoscopo locus in duplici sit signo
constitutus et lunam in duplici signo constitutam iuppiter aut
mercurius quacumque radiatione respiciant aut si cum ea fuerint
inuenti gemini nascentur

 iu  

 de seruili genitura si lunam per diametrum mars
saturnusue respiciant aut unus per diametrum respiciat alius se
quadrata radiatione lunae coniungat seruus nascetur praesertim
si luna in imc aut in occasu fuerit inuenta si uero hos sic
positos iuppiter prospera radiatione respiciat libertatis
praemia consequetur  si sol et mercurius in mc pariter
fuerint constituti et lunam maliuola stella diametra radiatione
respiciat constituta in cacodaemone qui natus fuerit mulieri
supponetur ancillae si uero iuppiter quos diximus prospera
radiatione respiciat ingenuae mulieri supponetur si locus
fortunae in maliuolae stellae signo partiliter fuerit inuentus
et in hoc signo mars fuerit inuentus seruilis erit ista
genitura  quodsi mars in matutino ortu in supra dicto loco
cum saturno fuerit inuentus infelix erit seruus quodsi mars in
eo loco quo diximus cum beniuolae stellae fuerit inuentus
felices seruos efficiet sed et si locus fortunae partiliter in
leone aut in libra aut in sagittario aut in aquario aut in
geminis fuerit inuentus et mars in iisdem signis fuerit
partiliter constitutus seruos efficiet  quodsi dominus signi
cum marte constitutus in eodem signo fuerit inuentus aut alia
beniuola stella in seruili statu constituti libertatis praesidia
consequentur  si sol et luna in cardinibus fuerint inuenti
et mars aut saturnus aut cum ipsis in cardinibus sint constituti
aut hos ex aliis cardinibus respiciant nulla ex beniuolis
stellis in cardinibus constituta seruus nascetur sed et si luna
in imc uel in occasu fuerit inuenta et eam de dextro quadrato
saturnus respexerit aut mars ex eodem quadrato aut de diametro
hos eosdem uideat aut certe de quadrato seruos efficient 
sed et si marti coniunctam lunam partiliter saturnus respiciat
luna scilicet generaliter in cardine constituta seruos efficiet
sed si istam coniunctionem nulla beniuola stella uiderit faciet
seruos laboriosos et miseros  si lunam mars et saturnus de
diametra radiatione respiciant nec aliqua beniuola stella lunam
uiderit nec in eodem signo beniuolae stellae se luna coniungat
seruos efficiet et qui a parentibus suis alienentur sed et
si sit luna in imc mars uero lunam quacumque radiatione
respiciat seruos efficiet  si sol et luna in xii ab
horoscopo loco fuerint inuenti aut in ui et his saturnus
quolibet genere testimonium commodet nec solem et lunam
beniuolae stellae respiciant seruos efficiunt sed et si luna in
imc fuerit inuenta et cum ea saturnus mars uero eos aut de
quadrata aut de diametra radiatione respiciat seruos
efficient  sed et si sol in xii loco ab horoscopo fuerit
inuentus et luna in anafora horoscopi et nulla sit beniuola
stella in cardinibus constituta serui simili ratione nascuntur
sed et si sol in xii ab horoscopo loco fuerit inuentus et luna
in uiii nec eos beniuola stella prospera radiatione respiciat
seruos efficient  si in nocturna genitura luna quidem in
mc fuerit inuenta sol uero sit in ui loco ab horoscopo
constitutus domini uero signorum amborum id est eius in quo
luna est et eius in quo sol est in uiii ab horoscopo loco sint
constituti seruos efficient  quod si domini eorum signorum
in quibus sunt constituti domini signorum solis et lunae
aut in horoscopo aut in mc fuerint partiliter constituti sic
ceteris stellis constitutis sicut ante diximus seruus quidem
nascetur sed in prima aetate constitutus libertatis praemia
consequetur si uero hi ipsi in hora aut in mc sicut diximus aut
in imc aut in occasu fuerint aut in u ab horoscopo loco positi
aut in xi tardius manumittentur  si sol in imc fuerit
inuentus luna uero in ui ab horoscopo loco constituta iuppiter
autem in mc sit positus uenus uero aut martem aut saturnum
impugnet aut certe in deiectis locis fuerint constituti serui
nati manumittentur sed et si sol et luna partiliter in ui sint
ab horoscopo loco constituti ceterae uero stellae in mc fuerint
inuentae faciunt ex seruitute ad libertatem transferri  si
luna in ui ab horoscopo loco fuerit inuenta et mars in
superioribus caeli partibus constitutus et lunam quadrata
radiatione respiciat et domini eorum signorum in quibus sol et
luna fuerint constituti in iii ab horoscopo loco sint positi
saturnus uero in horoscopo sit partiliter constitutus seruos
usque ad diem ultimum uitae facit permanere  si luna in imc
fuerit inuenta sol uero cum marte in occasu fuerit constitutus
saturnus uero et iuppiter in ui sint ab horoscopo loco
constituti aut in uiii seruos facient laboriosos infelices
et qui semper seruitutis onere deprimantur sed et si iuppiter
cum sole in ui ab horoscopo loco fuerit inuentus luna uero cum
marte in occasu fuerit constituta et uenus in imc sit posita
saturnus autem iii ab horoscopo locum teneat serui simili
ratione nascuntur  si saturnus in xii ab horoscopo loco
fuerit inuentus mars uero in anafora horoscopi sit constitutus
et luna partiliter sit in horoscopo constituta iuppiter uero in
uiii sit loco ab horoscopo constitutus et sol in iii loco ab
horoscopo positus serui simili ratione generantur si mars in
deiectione sua fuerit constitutus id est in eo signo in quo
humiliatur et luna minuta luminibus ad eum feratur saturnus
uero in iii ab horoscopo loco sit constitutus et sol in imc
sit positus beniuolae uero stellae in ui sint loco
constitutae seruos infelices efficiet  si luna minuta
luminibus et in eo signo constituta in quo humiliatur in uii
sit loco ab horoscopo cum saturno partiliter posita mars uero in
ui loco ab horoscopo et sol in iii seruus simili ratione
nascetur sed et in iii ab horoscopo loco sol si cum maliuola
stella fuerit inuentus aut in imc beniuolae uero stellae in
deiectis locis sint positae et luna minuta luminibus simili
modo in deiecto loco sit constituta seruos debiles faciet 
quodsi ceteris sic sicut diximus ordinatis luna cum marte in
xii loco sit ab horoscopo constituta saturni uero stella in
imc fuerit inuenta nascentur serui lunatici si sol aut cum
marte aut cum saturno in anafora horoscopi fuerit inuentus luna
uero in xii ab horoscopo loco sit constituta et beniuolae
stellae in iii sint ab horoscopo loco positae seruos infelices
efficient quodsi his sic ut diximus ordinatis iuppiter in mc
fuerit inuentus post multos annos libertatis praemia
consequuntur  si omnes beniuolae stellae in ui ab horoscopo
loco fuerint inuentae maliuolae uero aut in ix aut in uiii
luna etiam in iii sit loco ab horoscopo posita nascentur serui
miseri aprocopi oligochronii

 u de numero dominorum ut inuenias quot dominorum sit seruus  

 si autem aut in ii aut in u aut in uiii aut in xi ab
horoscopo loco luna fuerit inuenta in masculino signo dominus
uero signi lunae aut in humilitate sua aut in deiectis locis
fuerit inuentus martem uero luna superior effecta quadrata
radiatione respiciat ob hoc quia mars a luna in iu signo est
constitutus qui sic natus fuerit quattuor seruiet dominis
quodsi inter lunam et martem alia stella media fuerit inuenta ad
praecedentem numerum dominus alter addetur  sed et si sol
in diurna genitura quantacumque signa a marte recesserit
deiectus aut signo aut loco tantos dabit dominos in nocturna
uero genitura quantiscumque signis a marte uel a saturno absit
deiecta luna ab ipso numeras usque ad nouissimum  tantos
dominos inuenies duplicia signa pro duobus numeras dominis 
si sol et luna in seruili genitura deiecti fuerint domini uero
eorum signorum in quibus sol et luna sunt constituti in
cardinibus geniturae sint positi aut in alienis signis aut in
humilitatibus suis potentium dominorum serui fient si uero
iuppiter hos quos in cardinibus diximus collocatos prospera
radiatione respexerit libertatem consecuti maxima gloriae
consequentur insignia  si sol et luna aut in anafora sint
horoscopi aut in ui ab horoscopo loco aut in uiii aut in xii
siue partiliter siue separatim et sint in deiectionibus suis
constituti habeantque in eodem signo in praecedentibus
partibus maliuolas stellas debiles caecos seruos efficient
qui in publicis deiecti locis uitam suam mendicitate
sustentent

 ui quatenus inuenias an serui sint parentes  

 cum iuppiter et saturnus pariter in imc fuerint constituti
et sol in ui sit ab horoscopo loco dic patrem fuisse seruum
sed et si uenus in imc fuerit inuenta et sol cum marte in iii
sit ab horoscopo loco constitutus similiter monstrat patrem
seruum sed et si sol in domo saturni fuerit inuentus et
saturnus in ui ab horoscopo loco seruum patrem monstrat  si
luna cum marte aequis partibus in alienis signis in horoscopo
fuerit inuenta sine dubitatione matrem facit ancillam sed et si
dominus eius signi in quo luna fuerit inuenta aut in humilitate
sua sit aut in deiectis locis matrem ancillam simili ratione
ostendit sed et si minuta lumine luna cum marte in horoscopo
fuerit inuenta et saturnus in anafora sit horoscopi matrem
faciet ancillam

 sed et si luna in imc fuerit inuenta minuta lumine et sit
in eodem signo cum maliuola stella coniuncta matrem facit
ancillam sed et si luna in imc fuerit constituta et dominus
ipsius loci in ui ab horoscopo loco inueniatur matrem
demonstrat ancillam  si solem et iouem in deiectis uideris
locis aut pariter aut diuisos aut unus in xii ab horoscopo
loco sit alius in ui dic patrem fuisse seruum sed et si lunam
simili modo cum uenere in deiectis locus uideris aut simul
positas aut diuisas aut una in ui sit ab horoscopo loco alia
in xii matrem dico ancillam  si luna et uenus in occasu
fuerint inuentae id est in uii ab horoscopo loco in tropico
scilicet signo et una maliuola stella in ui ab horoscopo loco
sit alia in uiii nec iuppiter sit in primis cardinibus aut
primos cardines trigonica radiatione respiciat matres demonstrat
ancillas et quibus ianuarum custodia credatur  si sol et
luna in ui ab horoscopo loco fuerint inuenti et in ipso loco
dominus signi sit pariter constitutus horum parentes seruitutis
et infelicitatis onere deprimuntur si uero beniuolae stellae in
cardinibus fuerint inuentae postea parentibus aliqua felicitas
conferetur  si sol et luna in deiectis ab horoscopi locus
fuerint inuenti et in cardine aliquo uenerem constitutam
saturnus diametra radiatione respiciat aut quadrata aut si cum
ea fuerit inuentus seruos efficiunt sed et si mars cum uenere
sit sicut diximus hoc idem simili ratione perficitur  sed et
si sol et luna in deiectis locis fuerint constituti et
maliuolae stellae aut in eodem signo aut in quo est locus
fortunae constitutus aut in horoscopo aut in ceteris
cardinibus aut in anaforis cardinum seruos simili ratione
faciunt sed et si saturnus in uiii ab horoscopo loco fuerit
inuentus aut in anafora horoscopi et luna aut in anaforis sit
aut in epicataforis uenus uero sit radiis solis absconsa aut in
xii sit ab horoscopo loco seruos faciet captiuos  si sole
et luna in deiectis locis constitutis unus de maliuolis in
cardine sit partiliter constitutus alius uero aut in anaforis
aut in epicataforis constitutus seruos efficiunt quodsi his
sic sicut diximus collocatis beniuolae stellae coniunctionem
lunae occurrentis acceperint aut si in cardine partiliter
fuerint inuentae aut in epicataforis nati serui libertatis
praemia consequentur aut in filiorum loco nutrientur

 si sol et luna non sint in deiectis locis saturnus uero aut
mars in cardine sit aliquo partiliter constitutus alius uero ex
ipsis in anaforis sit aut in epicataforis positus et solem et
lunam ambo id est saturnus et mars qualibet radiatione
respiciant captiuos efficiunt

 quodsi hos omnes sic collocatos beniuola stella aut in
cardinibus posita aut in anaforis cardinum collocata prospera
radiatione respiciat ex captiuitate prospero praesidio
liberantur quodsi plures beniuolae stellae et in superioribus
locis collocatae coniunctionem lunae crescentis exceperint
ceteris sic ut diximus constitutis ad ipsa captiuitatis
discrimina uenientes liberabuntur

 uii de ferinis et de quadrupedibus genituris  

 si luna in contortis uel in ferinis signis fuerit inuenta id
est in tauro aut in cancro aut in scorpione aut in capricorno
aut in piscibus nec dominus ipsius signi in quo luna fuerit
inuenta cum luna sit partili societate coniunctus et alia eam
maliuola stella aut diametra aut quadrata radiatione respiciat
aut cum ea sit pariter constituta secunda uero maliuola stella
in anafora sit horoscopi et dominum fortunae respiciat
quadrupedes de quadrupede nascentur praesertim si dominus
horoscopi et dominus fortunae in his signis in quibus diximus
fuerit inuentus  si uero dominus fortunae aut dominus
horoscopi in humano signo fuerit inuentus in ui scilicet ab
horoscopo loco ceteris omnibus sic sicut diximus constitutis
nascetur ex homine portentum si maliuolae stellae in cardinibus
partiliter fuerint collocatae aut in anaforis cardinum sol uero
et luna in cardinibus positi diametra se radiatione percutiant
beniuolae uero stellae neque in cardinibus sint positae neque
in anaforis cardinum aut radiis sint solis absconsae aut
quadrupes nascetur aut monstrum  si uero mars aut solem aut
lunam aut horoscopum aut quadrata aut diametra radiatione
respiciat et fuerit natus quadrupes sacrificiis publicis
destinabitur si uero ceteris sic sicut diximus ordinatis
iuppiter et uenus extra cardinem positi aut solem aut lunam aut
horoscopum uiderint quadrupes quod natum fuerit aut coletur ab
hominibus aut templorum et simulacrorum consecrationi
destinabitur

 sed haec tibi omnia ex eo libro qui de fine uitae a nobis
scriptus est ex trigono orthogono manifestius intimantur illis
enim trigoni orthogoni ratio quae quibusdam graecis obscuritatis
uidetur ambagibus inuoluta manifestis et breuissimis
interpretationibus explicata est

 uiii de caecis et debilibus et uitiosis habes et infra  

 si sol in horoscopo fuerit inuentus et luna in mc
maliuolae uero ambae ita sint diuisae ut una solis alia lunae
anaforam teneat et ab his alienae sint beniuolae stellae caecos
efficient aut uitiatos luminibus sed et si luna cum sole
synodica radiatione fuerit coniuncta et sint in anaforis aut in
epicataforis cardinum constituti et saturnus et mars in
cardinibus sint partiliter constituti oculis caecitatis uitium
infertur  sed et semper generaliter si in anafora maliuolarum
sol et luna sint constituti uitium oculis faciunt inferri si
sol et luna synodica radiatione coniuncti in cardine aliquo
fuerint constituti et mars in eodem loco positus partili sit
illis radiatione coniunctus oculis uitium caecitatis infertur
 sed et si sol et luna in horoscopo fuerint inuenti et mars
in  ab horoscopo loco constitutus nec beniuolae stellae
solem et lunam aliqua radiatione respiciant uitium oculis
infertur sed et si sol in horoscopo cum saturno partiliter
fuerit inuentus et eos mars aut quadrata aut diametra radiatione
respiciat uitium oculis similiter infertur  quodsi hos sic
ordinatos beniuolae stellae de superiore loco prospera
radiatione respiciant aut diuinitatis praesidio caecitas aut
medicinae interuentu curabitur si saturno in horoscopo
constituto luna sit in uiii ab horoscopo loco posita aut si
luna in horoscopo constituta saturnus sit in uiii ab horoscopo
loco positus oculos uitio suffusionis excaecat  sed et si
sol cum marte aut cum mercurio in uii ab horoscopo loco fuerit
luscos effrciunt sed quibus aliquando homicidii facinus
inferatur si sol in aliquo cardine partiliter fuerit collocatus
aut saturno aut marte in anafora eius positis dexter oculus
uitiabitur si uero luna in cardine fuerit collocata et in
anafora eius saturnus aut mars sinister oculus hoc idem patitur
 si uero sol et luna pariter constituti in cardine fuerint
inuenti aut in diuersis cardinibus collocati aut diametra se aut
quadrata radiatione respiciant et utriusque anaforas id est
solis et lunae maliuolae possideant in utrisque oculis uitium
infertur caecitatis  si uero his sic ut diximus constitutis
mercurius aut in cardinibus positus sit aut in anaforis aut in
epicataforis cardinum facit debiles captiuos biothanatos si
uero his sic ut diximus collocatis iouem saturnus uel mars de
loco superiore respiciat gladiatores efficient sed qui damnati
ad hoc exitium transferantur

 de claudis et paralyticis si mars in cardine aliquo
partiliter fuerit collocatus et saturnus aut in anafora eius sit
aut in alio cardine positus et ambo lunam uel quadrata uel
diametra radiatione respiciant aut si cum uno ipsorum in eodem
signo aequata sit partium societate coniuncta aut claudi aut
paralytici fient  sed et si saturnus in cardine sit aliquo
constitutus mars uero in anafora eius sit positus lunam uero
aut mars uideat aut saturnus hoc idem simili ratione perficiunt
aut enim ex alto aut ex quadrupede deiecti aut huiuscemodi
discriminibus implicati corporum damna patientur

 ix quatenus inuenias quis prior de parentibus moriatur  

 in cuiuscumque genitura sol male fuerit collocatus uel signi
eius dominus in quo sol fuerit inuentus pater prior interibit
si uero luna hoc passa fuerit mater quod dicimus tale est si
horoscopus in ariete sol in aquario fuerit inuentus et saturnus
in piscibus uel in quadratis signis piscium uitiatus est
dominus signi solis id est saturnus ac per hoc pater istius
geniturae prior interibit quia sol uitiati et maliuoli et
interfectoris loco cecidit hoc si lunae contigerit matrem prius
dicimus interire  si uero his sic ut diximus ordinatis
mars saturnum quadrata radiatione respiciat pater biothanatus
iussu uel ira principis interibit si uero his sic sicut diximus
ordinatis iuppiter in cardinibus fuerit inuentus patris
infortunia mitigantur sed si in diurna genitura solem respiciat
in nocturna uero lunam hoc enim quod diximus si in nocturna
genitura luna passa fuerit mater similiter interibit sed tunc
haec mala fortius conualescunt his sic sicut diximus ordinatis
si beniuolae stellae aut in deiectis locis fuerint aut radis
solis absconsae  si solem in cardine aliquo constitutum aut
diametra aut quadrata mars radiatione respiciat aut si cum ipso
fuerit in eodem signo aequata partis societate compositus pater
iussu principis biothanatus interibit si uero sic soli ordinato
eadem saturnus qua mars fuerit radiatione coniunctus aut in aqua
pater aut ex humoribus interibit aut ueneno si sol in anafora
horoscopi fuerit inuentus et mars eum quadrata radiatione
respiciat sanguinem reiectans pater interibit  sed et si in
ui ab horoscopo loco sol fuerit inuentus aut in iii aut in
xii et eum maliuolae stellae quadrata radiatione respiciant
aut si cum eo fuerint inuentae patri malae mortis exitium
infertur si uero sole sic sicut diximus ordinato saturni per
quadratum radius accesserit aut si cum eo fuerit inuentus
absconsis pater et latentibus aegritudinibus interibit id est
dysenteria phtisi et ceteris huiuscemodi aegritudinibus  sed
et si sol in occasu fuerit inuentus et mars et saturnus in
imc hoc idem patri simili ratione perficiunt si uero luna sic
sicut diximus solem sic fuerit ordinata et hac sit
maliuolarum stellarum radiatione pulsata similia mater patietur
exitia sed in his omnibus mixturis beniuolarum stellarum
radiationes diligenti debemus ratione colligere  nam si
iuppiter et uenus ceteris sic sicut diximus ordinatis aut in
cardinibus positi aut in oportunis geniturae locis solem prospera
radiatione respexerint praecedens patris infortunium mitigatur
si lunam matris si uero opitulante beniuola stella et sic
sicut diximus posita dominus eius signi in quo est beniuola
stella collocata cum maliuolis stellis uel cum sole fuerit
inuentus in praecedenti scilicet deiectione qua diximus
infortunia praedicta circa patrem uel matrem potius conualescunt
 sed frequenter cum temporalis iuppiter ad martem in
geniturae uenerit uel si eum quadrata radiatione uiderit
patri mors afferetur hoc idem saturnus temporalis faciet si
solem in genitura positum quadrata aut diametra radiatione
respiciat si uero hoc lunae saturnus fecerit temporalis mater
morietur sed hoc non semper sed cum temporis ratio exegerit
secundum stellarum dominia de quibus ante tractauimus

 si uero hoc partiliter uolueris inuenire  pertractare 
est enim tibi absconsa et multis generibus comprobatam
monstrant si fuerit diurna genitura computa a sole usque ad
lunam omnia signa quae sunt ad ordinem posita et quantuscumque
signorum numerus collectus fuerit tantum rursus ab horoscopo
computa et si ultimi signi numerus in masculino signo fuerit
inuentus pater prior interibit si uero in feminino mater 
in nocturna hoc idem immutata ratione colligitur si itaque
fuerit nocturna genitura a luna inchoans usque ad solem computa
omnia similiter signa quae sunt per ordinem posita et
quantuscumque fuerit signorum numerus tantum ab horoscopo
inchoans numera et si in feminino signo nouissimus numerus
fuerit inuentus pater prior interibit si uero in masculino
mater aliter enim in diurna aliter in nocturna genitura
monstrat  sed et si sol et luna in masculinis signis fuerint
inuenti horoscopo in signo masculino constituto mc uero aut
mars aut saturnus teneat pater prior interibit si uero sol et
luna et horoscopus similiter in femininis sint signis constituti
et mars aut saturnus in mc fuerint inuenti mater prior
interibit sed hoc et a nobis et a plurimis improbatur illud
uero quod praecedenti computatione colligitur mortem ueris
rationibus monstrat

 x de filiis inimicis parentum  

 si in genitura mars aut saturnus in uii ab horoscopo loco
fuerit inuentus sol uero in uiii ab horoscopo loco aut
alienabitur a patre aut grauia habebunt iurgia simultatum sed
et si mars in anafora horoscopi fuerit inuentus aut in anafora
mc hoc idem simili ratione perficitur sed et si mars in
horoscopo uel in mc partiliter fuerit inuentus sol uero aut in
occasu aut in imc fuerit constitutus hoc idem simili ratione
perficitur  si uero haec schemata maliuolarum stellarum quae
diximus cum luna fuerint inter matrem et filios inimicitiarum
iurgia concitantur praesertim si sic lunam positam saturnus
respexerit sed et quicumque in diurna genitura solem in
finibus martis habuerit in nocturna uero genitura in saturni et
solem per diem quidem mars per noctem uero saturnus quadrata
aut diametra radiatione respexerit nec hos omnes beniuolarum
stellarum radius mitiget patres suos filii interficient si uero
luna sic fuerit inuenta matres  si sol in finibus
maliuolarum stellarum aut in domibus constitutus in ui uel in
xii loco sit ab horoscopo et eum sic constitutum maliuola
stella quadrata uel diametra radiatione respiciat filios
exheredari faciet a patribus si uero solem sic positum beniuola
stella ex aliqua parte respexerit paternae animaduersionis
seueritas mitigatur si uero sol in anafora horoscopi uel in
uiii ab horoscopo loco fuerit inuentus non quidem exheredabitur
a patre sed paternam faciet substantiam quolibet genere
dissipari  si uero sic sicut diximus solem positum beniuolae
stellae respexerint pauca de paternis facultatibus interibunt
hoc idem in matribus uel in maternis patrimoniis luna perficiet
hoc amplius luna si sic sit in genitura posita ut aut xu
aut xuii partem in tropico signo teneat et eam maliuolae
stellae quadrata uel diametra radiatione respiciant materna
substantia dissipatur  si uero sic positam lunam beniuolae
stellae qualibet radiatione respexerint quodcumque de maternis
facultatibus reseruatur sed et si sol et mars simul in aliquo
cardine fuerint in tropico signo paternas facultates faciunt
dissipari si uero hos sic positos beniuola stella respexerit
quodcumque ex paternis facultatibus reseruatur hoc idem in
materna genitura sic posita luna perficiet

 xi de his qui morte parentum orbantur  

 cum uii ab horoscopo locus in duplici signo fuerit inuentus
sed duplicibus signis etiam librae signum addetur uenus uero
in quocumque cardine fuerit inuenta separatis discidio
parentibus soli filii relinquuntur sed et si duplex signum
similiter in occasu fuerit et horoscopus in duplici saturnus
uero sit in aliquo cardine constitutus sol uero et luna in
maliuolarum stellarum signis constituti in deiectis sint locis ab
horoscopo positi ambo parentes citis mortibus interibunt 
si uero sol solus sic fuerit sicut diximus positus solus pater
interibit si uero luna mater sed hic casus usque ad xu et
xui annum inueniuntur intra hoc tempus sic ordinatae stellae
sicut diximus parentum nobis nuntiant mortes inuenies autem
tempus mortium cum saturnus temporalis ad haec uenerit loca quae
in praecedenti demonstratione signauimus  sed et si in
duplicibus signis cardines fuerint et sol et luna in occasu uel
in mc fuerint dominus etiam geniturae aut in occasu sit aut in
imc parentes in prima filiorum aetate moriuntur si mc in
signo masculino fuerit inuentum mater eius geniturae duos
maritos sortitur ita ut hic de secundo sit marito natus si uero
in feminino de secunda nascetur uxore praesertim si mc in
duplicibus uel in tropicis signis fuerit inuentum

 de his qui adoptantur si uero uenus in geminis fuerit
inuenta aut in trigonis geminorum signis aut in piscibus aut
in tauro faciet adoptari sed in piscibus et in tauro et iam
si non fuerit in cardinibus hoc idem faciet in ceteris autem
quibus diximus cum cardinaliter fuerit inuenta tunc faciet
adoptari

 de fratribus computa a saturno ad iouem et tantumdem ab
horoscopo et in quocumque signo nouissimus uenerit numerus
ipsum tibi signum numerum fraternitatis ostendit si hunc locum
maliuolae uiderint stellae fratres interibunt aut inimicos
capitales faciunt si beniuolae augentur  sed et si saturnus
partiliter in horoscopo fuerit inuentus et ipsae partes quidem
saturni sint intra primos aetatis annos omnes fratres
interibunt alii a mercurio numerant ad solem et tantumdem ab
horoscopo et sic locum definiunt fratrum cetera de ipso loco
simili ratione dicentes habet etiam hic tractatus in
apotelesmatibus maximas efficacies

 xii  

 de his qui plurimas uxores ducunt in omnibus genituris
si saturnus cum uenere in eodem signo fuerit inuentus siquidem
plures saturnus habuerit partes plures decernuntur uxores hoc
idem et in mulierum genituris inuenies uenus in occasu
constituta id est in uii ab horoscopo loco ab aliis stupratam
dabit uxorem aut sine tabulis matrimonialibus coibunt si 
mars uiderit adulterio uxores cognitas sortiuntur si uero sic
uenus ordinata in tauro uel in libra fuerit ingenuas uxores
dabit in ceteris uero signis ignobiles

 de his qui sorores suas uel affines sortiuntur uxores in
genitura uiri a saturno numera ad uenerem si sit diurna et
tantumdem ab horoscopo in nocturna contra et hoc tibi signum
sicut frequenter diximus locum demonstrat uxoris rursus locum
fratrum a saturno ad iouem computa et tantumdem ab horoscopo
si itaque locus coniugis sic partiliter constitutus in loco
fratrum ceciderit sic sicut diximus computato sorores aut
affines suas sortientur similiter et in mulierum genitura
reperies  sed et si uenus cum domino geniturae in eodem signo
pariter fuerint inuenti aut sorores aut affines decernit
uxores sed et si locus coniugis partiliter computatus in
maternis signis uel paternis et ipsis tamen partili ratione
collectis fuerit inuentus aut matres aut nouercas aut nutrices
suas sortientur uxores similiter et in mulierum genitura
reperies praesertim si haec eadem loca mars uenus mercuriusue
respexerint

 xiii  

 de incestis nuptiis quia de incestis nuptiis loqui
coepimus praetermissis ceteris haec nunc retractentur si in
genitura saturnus in iouis signo uel in iouis finibus fuerit
inuentus iuppiter uero et uenus in saturni hos uero sic positos
mars et luna quadrata radiatione respexerint coibunt aut cum
matribus aut cum nouercis si uero his mercurius fuerit
adiunctus aut cum filiis aut cum filiabus aut cum priuignis
coibunt  sed et si luna cum ioue et saturno et marte in domo
saturni fuerit inuenta aut cum matre aut cum nouerca aut cum
patre latenter coibunt si uero hi omnes sic sicut diximus in ui
ab horoscopo loco fuerint inuenti post mortem patris matrem
suam sortietur uxorem aut post mortem matris filia hoc idem
faciet cum patre si uero mercurius cum his fuerit inuentus
mulieres filios suos uiri uero filias suas sortiuntur uxores
 sed et si luna in nouissimis cancri partibus constituta ad
iouem feratur aut si in saturni sit domo uenus uero inueniatur
similiter in domo saturni saturnus uero in domo ueneris hoc
idem simili ratione perficitur

 de his qui plurimas sortiuntur uxores in omnibus
genituris si uenus in duplicibus uel in tropicis fuerit signis
inuenta et domini eorum signorum in quibus est uenus posita
similiter in duplicibus signis uel in tropicis fuerint inuenti
uiris quidem plurimas uxores mulieribus uero plurimos maritos
decernunt si uero uenerem neque in tropicis neque in duplicibus
signis constitutam luna similiter adspiciat uiro quidem una
uxor mulieri uero unus maritus decernitur si uero in tropicis
signis uel in duplicibus uenus posita lunam uiderit uiris
plurimas uxores mulieribus plurimos maritos decernit

 xiu  

 de his qui uxores suas occidunt si uenus in domo martis
uel in finibus eiusdem martis fuerit et mars in domo ueneris
uel in finibus eiusdem ueneris collocatus lunam in signis suis
uel in finibus suis positam plenam luminibus diametra radiatione
respiciat uxores suas suis manibus mariti interficiunt si mars
in cardinibus  facit gladio interire si uero in mulieris
genitura mars in domo sua uel in partibus suis positus in mc
fuerit inuentus et uenerem diametra radiatione respexerit
mariti interfecti ab uxoribus interibunt sed haec sine iouis
testimonio perficiunt

 omnes ueneris affectus circa uxores inuenias si locus
uxoris partiliter inuentus ea scilicet ratione quam in
praecedenti monstrauimus libro si in iouis signo fuerit
inuentus erit uir ab omnibus libidinum illecebris separatus si
uero hunc eumdem locum in iouis signo positum ipse iuppiter
uiderit aut si in ipso loco fuerit inuentus fortius pudicitiae
gratia conualescit si uero in saturni domo fuerit libidinosos
efficiet sed si hunc iocum saturnus uiderit uiros circa
mulieres suas reddit austeros  si in martis signo fuerit
inuentus et mars hunc eumdem locum respiciat aut iuppiter aut
uenus ex his in loco ipso sit alius hunc eumdem respiciat
faciet uiros uxores suas fido diligere semper affectu si uero in
mercurii signo hic locus fuerit inuentus et mercurius ipsum
locum uideat aut ibi sit constitutus passiuos amatores faciet
sol regios faciet luna gratos et amabiles  si luna cum marte
in domo martis fuerit inuenta et hos saturnus quadrata uel
diametra radiatione respiciat faciet homines semiuiros sine
uxore sine filiis pthisicos si iuppiter cum uenere in occasu
fuerit inuentus uiri libenter cum maioribus mulieribus
mulieres uero cum senibus coibunt si uero in horoscopo sic
fuerint inuenti uiri cum minoribus mulieribus mulieres uero cum
iuuenibus libentius coibunt

 xu de puerorum amatoribus  

 mercurius et mars partiliter in horoscopo constituti
pariter puerorum amatores efficiunt fortius tamen hanc
libidinem faciunt conualescere si in alienis domibus fuerint
collocati sed et si uenus in domo mercurii fuerit posita
mercurius uero male sit in genitura positus ad puerorum
concubitus praepostero amore semper impellunt sed ut manifestius
intelligatur cum uenus in domo mercurii fuerit scilicet si
mercurius in imc sit aut in occasu aut in uiii ab horoscopo
loco aut in ui aut in xii aut in anafora horoscopi aut in
deiectionibus suis id est in quibus humiliatur locis tunc hoc
quod diximus complet  si locus coniugis partiliter
computatus in domo mercurii ceciderit mercurius uero in cardine
constitutus in masculino sit signo puerorum amatores efficiet
sed tales qui numquam feminarum coitus uelint saltem cupiditate
desiderent sed et si mars et mercurius domicilia sua mutauerint
scilicet ut mars in mercurii domo sit mercurius in martis
puerorum amatores efficient praesertim si sic positi in deiecto
ab horoscopo loco fuerint constituti hoc idem faciunt et si in
martis domo simul fuerint

 sed et si mercurius in domo martis fuerit et mars eum uel
quadrata uel diametra radiatione respiciat puerorum amatores
reddit mars similiter si in domo mercurii fuerit et eum
mercurius quadrata uel diametra radiatione respiciat hoc
libidinis uitium simili potestate decernit sed et si luna in
domo mercurii uel in finibus mercurii mercurius uero in domo
lunae fuerit inuentus puerorum amatores efficiet

 xui  

 quatenus inuenias quot quis ducat uxores si uenus in mc
fuerit inuenta et eam luna trigonica radiatione respiciat
habeatque etiam ceterarum stellarum testimonia unam decernit
uxorem si uero in alio quocumque loco fuerit inuenta computa ab
ipsa uenere usque ad illud signum in quo partiliter locus
coniugis inuenitur quantacumque fuerint signa a uenere usque ad
signum coniugis tantae decernuntur uxores sic et in femininis
genituris de maritis inuenias sed hanc rationem alii probent a
nobis non probatur

 de his qui meretrices publicas uxores ducunt uel qui cum
talibus adulteria committunt si uenus cum marte in ui ab
horoscopo loco fuerit inuenta et uiros adulteros et mulieres
adulteras faciet si uero in domo saturni constituti et cum ipso
saturno in eodem signo partili sint societate coniuncti in uii
scilicet ab horoscopo loco in mulierum quidem genitura
publicas meretrices faciunt in uirorum uero genituris hoc
decernitur ut aut meretrices uxores habeant aut cum cinaedis
publicis impura libidinis cupiditate iungantur

 quatenus inuenias quot quis matrimonia sortiatur si
locum coniugis partiliter inueneris et dominus ipsius signi in
eodem signo fuerit inuentus completis primis annis ipsius signi
nuptiae decernuntur si uero dominus signi ita sit collocatus ut
locum coniugis id est signum suum nulla radiatione respiciat
et alia stella in ipso signo sit posita completis primis
temporibus eius stellae quae in eodem signo fuerit inuenta id
est in loco coniugis tunc nuptiae decernuntur si uero nulla
stella in ipso signo fuerit collocata post anaforam ipsius signi
uxor decernitur  sed est et alia ratio subtilior partili
ratione composita computa omnium stellarum substantiam et totum
numerum unam facito summam et hanc eamdem summam ab
horoscopo signo inchoans in quo locus coniugis partiliter
fuerit inuentus diuide ceteris signis ita ut omnibus signis des
xxx partes et in quocumque signo nouissimus numerus uenerit
cum ad ipsum signum iuppiter uenerit tunc nuptiae decernuntur
 quod dico tale est quia enim paulo obscurius dictum est hoc
idem tibi rursus manifestius intimabo computa solis xix lunae
xxu saturni xxx iouis xii martis xu ueneris uiii mercurii
xx hic omnis computus cxxix facit hunc omnem numerum ab eo
inchoans in quo locus coniugis partiliter fuerit inuentus
omnibus signis sequentibus diuide et da singulis xxx et in
quocumque signo nouissimus uenerit numerus cum ad hoc signum
post secundum circuitum iuppiter uenerit tunc stabile decernitur
matrimonium ante enim si quis sortitus fuerit aut repudio
matrimonium soluit aut sine fructu aliqua morte diuiditur aut
certe usque ad hoc tempus uariis simultatibus dissentiunt

 xuii  

 de his qui suas uxores efferunt si mars et uenus et
iuppiter in occasu fuerint inuenti id est in uii ab horoscopo
loco et dominus istius signi in quo ipsi sunt collocati in mc
fuerit inuentus maritus perimit uxorem sed et si mars solus in
occasu fuerit inuentus et uenus in mc luna uero aut in
horoscopo plena luminibus aut in imc manibus mariti uxor
interfecta morietur  si in genitura uiri in quolibet loco
ioue et marte constitutis et domini horum signorum in quibus
sunt mars et iuppiter constituti sic sint locati ut unus in
occasu geniturae sit alter in imc similiter mors uxoris
decernitur sed si uenus in imc fuerit inuenta et iuppiter in
occasu geniturae hoc idem praeparatur sed si uenere in occasu
constituta dominus ipsius signi in quo est uenus collocata in
imc fuerit inuentus hoc idem decernitur  si uenus et
iuppiter in uii ab horoscopo loco fuerint inuenti dominus uero
ipsius signi aut in imc sit aut in occasu cum ipsis
partiliter sit cunstitutus mors uxoris decernitur si uero
his sic ordinatis sol saturnus et mars aut in ui aut in uiii
sint ab horoscopo loco constituti interfecta uxor mariti manibus
interibit

 xuiii  

 de his qui maiores sortiuntur uxores si saturnus et
uenus aequas habuerint partes in diuersis signis positi aut
si in uxoris signo fuerint constituti in eadem tamen parte aut
si uenus in saturni finibus fuerit et saturnus in ueneris sed
et si non se uideant et suas fines inuicem teneant uiris quidem
prouectae aetatis uxores mulieribus uero prouectae aetatis
mariti decernuntur

 de his qui de materno uel paterno genere sortiuntur
uxores si iuppiter et uenus et luna in quocumque signo simul
fuerint constituti aut diametra se aut quadrata radiatione
respiciant praesertim si iuppiter in ueneris finibus fuerit
inuentus et uenus in iouis aut ambo aut unus eorum lunam
diametra radiatione respiciant de materno genere decernit
uxorem si uero aut cum uenere aut cum ioue constitutus sol sic
fuerit sicut diximus de luna de paterno genere uxor decernitur

 de his qui sorores suas sortiuntur uxores si sol et luna
simul fuerint inuenti et cum ipsis uenus aut iuppiter aut si
quadrata sibi fuerint radiatione coniuncti ita tamen ut uenus in
finibus sit iouis iuppiter uero in finibus ueneris fratres
sororibus coibunt

 de his qui cum matre coeunt si in uno signo saturnus et
uenus in eadem parte fuerint aut si in diametro uel in quadrato
collocati easdem habuerint partes et luna aut illis testimonium
perhibeat aut cum ipsis sit collocata iuppiter uero in finibus
ueneris constitutus quacumque illos radiatione respiciat matrem
et filios faciunt matrimonium contrahere  in feminarum uero
genituris sic ceteris sicut diximus ordinatis si in eo loco in
quo lunam posuimus sol fuerit inuentus filiae patribus suis
matrimonii gratia coibunt sed si uenus in finibus iouis iouem
fuerit constituta et iuppiter in finibus ueneris et eos mars
aut quadrata aut diametra radiatione respiciat filias cum
patribus coire compellunt

 de his qui nouercas ducunt uxores si iuppiter et uenus
in cardinibus positi aequas habentes partes quadrata se
radiatione respiciant et eos luna aut quadrata aut diametra
radiatione respiciat nouercas suas sortiuntur uxores uitricis
uero subis concumbunt mulieres si sic uenere et ioue
constitutis sic sol fuerit inuentus sic ut lunam in uirili
genitura posuimus

 de his qui cum fratre et filio coibunt si in cardinibus
uenus luna et iuppiter simul fuerint collocati aut si in
cardinibus positi quadrata aut diametra se radiatione
respexerint et saturnus sic sit positus ut omnes qualibet
radiatione respiciat cum matre et cum filia coire faciunt sed
si saturnus lunam et uenerem solas uiderit latenter hoc facinus
committitur si uero totas aspexerit publice ambas sortientur
uxores  in mulieris uero genitura si ubi lunam posuimus sol
fuerit inuentus et cum patre et cum filio coibit si uero
mercurius in finibus ueneris fuerit et uenus in finibus
mercurii et si sic collocati quadrata uel diametra se radiatione
respiciant iuppiter uero hos aut de quadrato aut de diametro
respiciat faciet filios a patribus muliebris libidinis maculam
sustinere

 de adulteris si mars et uenus simul fuerint inuenti aut
si mars in finibus ueneris constitutus et uenus in finibus
martis posita qualibet se radiatione respiciant adulteros
faciunt si uero mercurius quadrata eos uel diametra radiatione
respiciat aequatas illis possidens partes faciet illos in istis
facinoribus deprehendi sed de hoc titulo in praecedentibus
libris frequentissime diximus

 xix  

 de mulieribus sterilibus si sol et luna in masculinis
signis in horoscopo sint saturnos uero aut in occasu sit aut in
imc mulieres filios non procreabunt praesertim si horoscopus
in leone uel uirgine uel in capricorno fuerit inuentus aut in
piscibus aut in scorpione aut in cancro uel in tauro si uero his
sic ordinatis sicut diximus beniuola stella in primis
cardinibus fuerit inuenta unus natus filius aut duo nutrientur
 sed et si luna aut in masculino signo fuerit inuenta aut
certe in leone uel in uirgine uel in capricorno et sol in
masculino signo sit aut in his in quibus diximus signis
saturnus uero aut in cardinibus sit positus aut in xii ab
horoscopo loco nec uirgini nec mulieri liberi decernuntur sed
si hos sic ordinatos in primis cardinibus iuppiter collocatus
prospera radiatione respiciat unum filium faciet decerni 
sed et si sol et luna in femininis signis fuerint et horoscopus
in feminino sit signo constitutus saturnus uero aut in uii ab
horoscopo loco sit positus aut in mc nec ulla beniuola
stella in cardine reperiatur filii non decernuntur  si
saturnus et luna in cardinibus collocati et easdem habentes
partes quadrata se radiatione respiciant sint etiam in
duplicibus signis positi nec eos iuppiter aliqua radiatione
respiciat nec in cardinibus sit collocatus filii non
decernuntur sed et si iuppiter et luna simul positi in uii ab
horoscopo loco sint uel in imc et eos saturnus in alio
cardine positus quadrata uel diametra radiatione respiciat
filios faciet non decerni

 de his qui non coeunt cum mulieribus si uenus et luna
simul fuerint collocatae et eas saturnus in finibus suis
positus quadrata uel diametra radiatione respiciat accedatque
his testimonium solis saturno in matutino ortu in diurna
genitura constituto et uenere aut in cardinibus posita sed in
masculino signo aut in nocturna genitura in uespertino ortu
posita numquam sortientur uxores  si uero sic omnibus sicut
diximus ordinatis saturnus et luna et uenus in leone aut
uirgine fuerint positi in his in quibus diximus partibus
numquam prorsus cum mulieribus coibunt sed et si uenerem in
saturni finibus collocatam nulla stella respiciat luna uero aut
in leone aut in uirgine aut in capricorno constituta in saturni
sit finibus numquam cum mulieribus coibunt

 xx  

 de imbecillis caducis caecis uitiosis et lunaticis
si sol et luna in duplicibus signis positi in cardinibus sint
geniturae locati et eos sic positos mars et saturnus quadrata
radiatione respiciant imbecilles lunaticosque perficient sed et
si mars in horoscopo fuerit inuentus et sit saturnus in mc
luna uero aut cum ipsis fuerit constituta aut in quadratis
lateribus posita hoc idem simili ratione perficiet sed et si
saturnus in mc fuerit inuentus et mars sit in imc hoc idem
similiter efficitur  si sole et luna synodica radiatione
coniunctis martis et saturni stellae fuerint applicatae et si
ambobus aequata sint partis societate coniunctae id est soli et
lunae prima aetate huius infortunii uitia conferentur si uero
mars solus fuerit inuentus ex uiolentia quadam caecitas oculis
infertur si uero solus saturnus ex reumate sed si lunam
quadrata radiatione respexerint hoc idem simili ratione
perficitur  si saturnus in xii ab horoscopo loco 
in mc fuerit inuentus et mars cum ipso pariter sit
constitutus aut in anafora mc unius oculi lumen extinguunt si
uero uterque id est mars et saturnus in uiii sint ab
horoscopo loco constituti et sint retrogradi lunam uero de
quadrato respiciant debiles faciunt pariter et caecos quodsi de
dextro latere lunam respexerint dextrum oculum excaecant et
dextras debilitant partes si uero de sinistro hoc idem in
sinistris corporis partibus faciunt  si inter solem et lunam
maliuola stella media fuerit inuenta aut in synodo aut certe in
eodem signo aut in diuersis locis constitutis sole et luna in
medio horum signorum maliuola sit posita caecitas oculis
infertur si uero hos sic positos beniuola stella prospera
radiatione respexerit huius infortunii discrimina mitigantur
sed specialiter quicumque lunam aut in iii parte habuerint
sagittarii aut in xui leonis aut in xiu cancri aut in u
tauri debiles efficiuntur  si mars in uii sit ab horoscopo
loco constitutus et luna in uiii amputabitur uel confrangetur
pars corporis pro eius signi natura in quo mars fuerit inuentus
si luna in tropicis signis inuenta fuerit id est in ariete in
cancro in libra et in capricorno mars uero eam quadrata
radiatione respiciat aut pedem amputabit aut manum  quodsi
sic sicut diximus positos sol quadrata radiatione respexerit et
eos saturnus aut quadrata aut diametra radiatione percutiat aut
unum de luminibus in uii ab horoscopo loco sit positum aut
certe saturnus in ipso sit loco stomachicos efficiet sed et si
sol et luna et mars et mercurius in ui sint ab horoscopo loco
constituti et eos saturnus quadrata radiatione respiciat aut
his in uii loco constitutis saturnus sit in horoscopo
constitutus faciet lunaticos peruersa facie et impedita lingua
 sed et si saturno in uii loco constituto mars per
quadratum iungatur insanos efficiet   ipsi uero et
mercurius in horoscopo constituti mars in occasu fuerit
inuentus et saturnus aut in occasu aut in mc faciet insanos
sed quibus aliquando homicidii crimen accedat si in capricorno
aut in piscibus aut in ariete aut in tauro mars et saturnus simul
fuerint inuenti pro qualitate signi partem corporis amputabunt
 saturnus et mars in quolibet signo pariter constituti
latentium et absconsorum locorum dolores efficiunt si uero in
solidis signis positi diametra se radiatione respiciant aut unus
in horoscopo sit alius in occasu aut unus in imc alius in
mc epilempticos faciunt si uero in tropicis signis constituti
hac se radiatione respexerint caducos efficiunt sed qui nulla
possunt ratione sanari  si uero in duplicibus signis positi
se hac radiatione respexerint faciunt cum his uitiis quibus
diximus irreligiosos crudeles captiuos si uero hos sic
positos beniuola stella respexerit captiui reuertentur ad
patriam quodsi in his signis in quibus diximus ratione
maliuolae in statione fuerint inuentae fortius nocebunt si uero
beniuolae fortius proderunt  si saturnus et mars in
cardinibus positi diametra se radiatione respiciant et lunam in
alio cardine constitutam aut per quadratum aut per diametrum
uiderint praesertim in nouissimis librae partibus et capricorni
et arietis debilitabunt pedes si mars in alienis signis
constitutus in horoscopo sit partiliter positus aut in natura
nocebit aut in auribus mars et saturnus in tropicis signis
positi et lunam quadrata radiatione pulsantes hydropicos
faciunt  sed et si mars et saturnus diametra se radiatione
respiciant sanguinem reiectantes efficiunt mars in cancro aut
in scorpione aut in capricorno aut in piscibus positus si
lunam diametra radiatione respiciat impetiginem mauriginem
lepramque perficiet si saturnus lunam neque in lunae domo neque
in saturni domibus collocatam diametra radiatione respexerit
aemorroicos faciunt uel qui ualitudinem fistulae incurrunt hoc
idem et mars in cardinibus positus si uenerem diametra
radiatione respexerit similiter efficiet  si mars et uenus
et luna in tropicis signis positi diametra se radiatione
respexerint et eos saturnus aut in leone aut in tauro aut in
sagittario aut in piscibus collocatus per noctem uiderit
podagricos efficiet si uero per diem elephantiacos sed et si
luna in tauro fuerit inuenta et saturnus in scorpione aut luna
in scorpione et saturnus in tauro nec lunam beniuola stella
aliqua radiatione respiciat elephantiaci nascentur  si
mercurius aut in uirgine aut in piscibus constitutus in
horoscopo sit partiliter positus et eum saturnus et mars
quadrata radiatione respiciant insanos efficient si mars et
saturnus in anafora horoscopi sint uel in uiii ab horoscopo
loco facient per narem aut per os aut per anum sanguinem mitti
si mars et saturnus ita sint collocati ut unus ipsorum in mc
sit alius in imc ex prauis humoribus uitiosam aegritudinem
faciunt  sed si hos mercurius quadrata radiatione
respexerit deorum illis praesidio sanitas comparatur si uero in
his locis positi partili sint radiatione coniuncti aut aequas
partes possideant insanos efficiunt sed qui numquam possunt a
discriminibus insaniae liberari si uero in finibus suis sint
positi aut saturnus in finibus sit martis et mars in finibus
saturni et sint in his in quibus diximus locis constituti a
uitiis insaniae liberantur postquam martis xu anni aut saturni
xxx anni completi fuerint  sed et si iuppiter et mars simili
se radiatione respexerint epilempticos facient si uero sic
sicut diximus positi in suis partibus fuerint collocati aut
iuppiter in finibus martis et mars in finibus iouis sit in
initiis eius ualitudinis liberantur sed quando prima stellae
tempora transierint id est aut martis xu anni aut iouis xii si
uero mercurius  aut diametra aut quadrata fuerit radiatione
conuentus et in eisdem partibus positus faciet hominem in
templis responsa reddere

 xxi  

 de caluis cum luna in cardinibus posita in eisdem sit
signorum partibus quae sine pilo sunt aut in sagittario luna sit
constituta maliuolae uero stellae aut in solidis aut in
tropicis sint signis in quibus partiliter uitiorum locus et
ualitudinis inuenitur caluos efficient hoc idem maliuolarum
stellarum radiatione pulsatus  sed et si uenus in domo sua
constituta mc partem partiliter teneat caluos efficiet
saturnus uero inter solem et lunam positus canos faciet prima
aetate nasci

 de uitiis corporis et ualitudinibus si mars in cancro
uel in scorpione uel in capricorno uel in piscibus uel in tauro
fuerit inuentus et in his signis constitutus in aliquo sit
cardine geniturae constitutus et sic collocatus lunam de
quadrato uel de diametro respiciat aut si cum ea fuerit
inuentus aut gibberosos aut contortos aut claudos aut parte
corporis paralyticos efficiet  si mars et saturnus aut in ui
aut in xii ab horoscopo loco fuerint aut certe unus de duobus
et si ipsum signum aut duplex aut tropicum aut in ipso signo
locus fortunae partili ratione inueniatur et corpori et animo
uitia decernuntur praesertim si solem et lunam quadrata uel
diametra radiatione respexerint si uero sic collocati uel in
cardinibus positi mars et saturnus aut in ui aut in xii sic
sicut diximus ab horoscopo loco lunam  aut synodice
constitutam uiderint aut his ex humoribus uitia faciunt aut
insanos epilempticos reddunt  sed semper lunam si in u
uel xi aut ui aut xii ab horoscopo loco constitutam
maliuolae stellae aut quadrata aut diametra radiatione
respexerint aut si cum ipsa fuerint inuentae aut contortiones
efficiunt et spasmos aut faciem uario genere contorquent
praesertim si horoscopus et locus fortunae in maliuolarum
stellarum signis fuerint collocati sed haec uitia pro signorum
generibus inuenimus aliis enim stomacacas aliis epilempsias
aliis insanias aliis lepras aliis impetiginem aliis hydropem
aliis pthisin aliis elephantiam decernit ista coniunctio 
quodsi hos sic ordinatos beniuola stella prospera radiatione
respexerit haec uitia mitigantur si uero nullum fuerit
beniuolarum stellarum testimonium et locum uitii in solido signo
collocatum maliuolae stellae forti radiatione respexerint
decreta uitia fortius conualescunt si uero aequis potestatibus
hunc eumdem locum beniuolae maliuolaeque respiciant et desinunt
uitia pariter et crescunt  si uero impugnante maliuola
stella fortiora beniuolarum stellarum testimonia fuerint et si
coniunctionem lunae beniuolae stellae suscipiant a quibusdam
numinibus ab istis periculorum discriminibus liberantur si uero
beniuola stella excipiente coniunctionem lunae uitiorum locum
maliuolae stellae fortiori radiatione respiciant numinis
alicuius praesidio temporalem uitiorum requiem consequetur 
si uero beniuolis stellis fortioribus existentibus mercurius
coniunctionem lunae uenientis exceperit aut incantationibus aut
remediis aut filacteriis ex istis discriminibus liberantur si
uero beniuolis stellis fortioribus existentibus mars illis
aliqua se radiatione coniunxerit uitium quod decretum fuerit ex
medicina curabitur si saturnus in uii ab horoscopo loco
fuerit inuentus et si hoc loco constitutus lunam in alio
cardine constitutam uiderit qualibet radiatione in absconsis
locis a medicis secabuntur  si uero luna fuerit minuta
luminibus et iuppiter alienus sit a cardinibus lunam aliqua
radiatione respiciat secati a medicis interibunt si uero luna
et saturno sic ordinatis sicut diximus mars cum mercurio
partili societate coniunctus et in tropicis signis positus
lunae et saturno qualibet radiatione iungantur epilempticos
insanos efficient et caducos si uero his sic ordinatis
iuppiter de superiori loco respexerit mercurium et lunae
coniunctionem exceperit apostemate secati liberantur  si
uero mars in ui aut in xii ab horoscopo loco fuerit inuentus
et eum sic collocatum sol saturnusque respiciant aegritudines et
uitia cum misera calamitate decernunt si uero mars sic positus
et in masculino signo constitutus de superiori loco solem et
lunam quadrata radiatione respexerit in natura graue uitium
faciet si uero mulieris fuerit genitura ab abortu aut ex editu
partus grauia discrimina semper indicit aut secto intra uiscera
infante et sic prolato matricis perpetuos dolores efficiet 
si iuppiter in horoscopo fuerit inuentus et mars in diametro
eius collocatus solem et lunam qualibet radiatione respiciat aut
insanos aut lunaticos efficiet sed et si luna synodica aut
plena in cardinibus posita martem quadrata radiatione
respexerit et saturnus ei per quadratum aut per diametrum
iungatur eadem uitia decernuntur

 xxii  

 de regalibus genituris si sol et luna in masculinis
signis constituti in primis sint cardinibus collocati beniuolis
stellis ita positis ut solem quidem in diurna genitura in
matutino ortu constitutae protegant in nocturna uero genitura
lunam in uespertino ortu protegant reges facient terribiles
potentes regiones uel ciuitates maximas subiugantes si uero in
mc sic fuerint sicut diximus collocati etiam extraneas gentes
et exteras regiones infinita uirtutis potentia subiugabunt 
si uero his sic ut diximus ordinatis in anafora eorum mars
fuerit inuentus in alio uero cardine saturnus sit constitutus
de imperio suo deiecti ab aliis subiugabuntur si uero iuppiter
martem et saturnum superior effectus prospera radiatione
respexerit et lunae lumen crescentis exceperit post
captiuitatem rursus imperio reddentur ut postea maior illis et
felicitatis et dignitatis cumulus accedat  si sol in mc aut
in horoscopo partiliter fuerit inuentus et sit in masculino
signo luna uero in anafora solis fuerit inuenta beniuolae uero
stellae solem in matutino ortu protexerint reges simili ratione
nascentur si uero his sic ordinatis mars in mc fuerit
inuentus et iuppiter in imc erunt periculosi terribiles
efficaces totius orbis dominia possidentes  si sol in
principalibus geniturae locis constitutus in masculino signo
fuerit inuentus et luna in principalibus geniturae locis posita
femininum possederit signum aut certe unus ipsorum sic sicut
diximus collocatus in primis cardinibus fuerit inuentus claros
nobiles efficiunt et potentes et quibus ciuitatum tuitio
credatur si uero his sic ordinatis iouis testimonium
accesserit exercitus illi imperatoris iudicio committitur

 xxiii  

 de biothanatis si luna in cardinibus plena fuerit
inuenta aut in anaforis aut in epicataforis cardinum mars uero
in anaforis aut in epicataforis constitutus aut cum ipsa fuerit
inuentus aut eam quadrata aut diametra radiatione respexerit
sic sicut diximus collocatam sed minutam et saturnus
similiter in anaforis uel in epicataforis constitutus uideat aut
martem aut lunam sic sicut diximus collocatos si saturnus
solem quadrata aut diametra radiatione respexerit biothanati
nascuntur  sed et si in quocumque alio loco lunam saturnus
et mars quadrata aut diametra radiatione respiciant sine
testimonio beniuolarum stellarum biothanatos efficiunt sed et
si mars in cardinibus fuerit inuentus et sit luna in anaforis
cardinum posita ioue alieno existente aut radiis solis absconso
et saturno in cardinibus constituto aut in anaforis cardinum
posito aut quacumque radiatione solem uidente biothanati
nascentur  sed et si mars in cardinibus constitutus uel in
anaforis cardinum positus per quadratum lunam crescentem de loco
superiore uideat nec beniuolae radius respiciat biothanatum
simili ratione perficiet et sicut frequenter diximus secundum
differentiam signorum exitus decernitur mortis in humanis enim
signis gladio mors inferetur aut a latronibus aut in pugna aut
in aliqua licentia potestatis in terrestribus uero signis in
locis desertis similiter faciet interire aut certe uariis
calamitatibus implicatos  in aquosis signis tempestatibus
naufragiis turbinibus fluuiisque submergit ita ut ex aqua
semper acerbum inferatur exitium in solidis per praecipitia
proiectos aut ex altis deiectos locis faciet interire in igneis
flagrantibus tradit incendiis aut casu exortis aut potestatis
alicuius iussione conceptis in humidis aut cruditate aut pthisi
aut nigro felle aut sanguins reiectione aut suppurata aegritudine
faciet interire  si mars in quocumque cardine fuerit
inuentus aut in xi ab horoscopo loco fuerit aut in uiii et
eum in his locis constitutum saturnus diametra radiatione
respiciat aut si marte sic posito in uii ab horoscopo loco
fuerit inuentus post multa uitae discrimina biothanatos faciunt
interire praesertim si iuppiter martem nec de superiore loco
uiderit nec cum eo fuerit inuentus sed mors pro signorum
uarietate decernitur  sed si his sic ordinatis sine
testimonio scilicet iouis cum marte aut cum saturno mercurius
fuerit inuentus aut eum quadrata radiatione respexerit luna aut
in cardine constituta aut in anafora aut in epicataforis
posita faciunt falsarios maleficos pecuniarum adulteratores
ut ex istis criminibus seuera iudicantis animaduersione
plectantur  sed et si saturnus in iu uel in xi loco fuerit
inuentus et cum eo sit mercurius aut quadrata illi aut diametra
radiatione iungatur mars uero aut cum ipsis fuerit aut
quadrata aut diametra eos radiatione respiciat aut si sic
positis in saturni domo mars collocatus lunam in cardinibus
positam quadrata uel diametra radiatione respiciat praecedentium
facinorum decernit exitia  si uero iuppiter sic his omnibus
ordinatis de superiore loco martem prospera radiatione
respiciat aut si cum ipso fuerit inuentus aut si lunae plenos
radios exceperit accusati ex istis criminibus salutari sententia
liberantur si luna in occasu fuerit inuenta et mars aut
saturnus in horoscopo sint partiliter locati aut uno eorum in
horoscopo posito si alia maliuola stella in mc fuerit inuenta
biothanati nascuntur  sed et si in quocumque alio cardine
luna fuerit inuenta et cum ea in ipso signo aut mars aut
saturnus sit partiliter collocatus aut si diametra eam uel
quadrata unus ex eis radiatione respexerit alter uero mercurium
de superiore loco quadrata radiatione uideat aut si diametra
illi partium societate iungatur in cardinibus aut in anaforis
uel in epicataforis cardinum constitutus biothanatos efficiet
sed hoc malum fortius conualescit si solem mars aut saturnus
quadrata aut diametra radiatione respiciat

 si sol in aquosis signis fuerit inuentus et in eodem signo
uel loco mars cum luna sit partiliter collocatus aut si in xii
uel in ui ab horoscopo loco sit cum luna pariter positus
saturno horoscopum de diametro respiciente biothanati nascentur
aut enim laqueo suspensi interibunt aut aquis submersi extremum
consequentur mortis exitium si luna cum saturno partili
societate coniuncta in uiii ab horoscopo loco fuerit inuenta
nec aliqua beniuola stella in cardine fuerit constituta a nimia
sanguinis effusione mors inferetur  si uero his sic
ordinatis in alio cardine beniuola stella fuerit inuenta
desperati medicinae remediis conualescunt si uero cum marte luna
in uii ab horoscopo loco fuerit inuenta haemorroicos faciet
interire sed generaliter saturnus in nocturna mars in diurna
genitura in uii ab horoscopo loco constituti haemorragias id
est sanguinis eruptiones efficient sed et si in signis  eius
 qui uii ab horoscopo locus uel locus fortunae fuerit
inuentus secti ferro uitium ualitudinis consequentur

 si uero his sic sicut diximus ordinatis beniuola stella
prosperum illis testimonium radiationis commodarit secti ferro
ab ista aegritudine liberabuntur si uero ambo id est saturnus
et mars in uii ab horoscopo loco fuerint constituti horoscopo
uel loco fortunae in his signis in quibus diximus constitutis id
est in martis aut in saturni aut si uno ex istis in uii ab
horoscopo loco constituto alius eum quadrata uel diametra
radiatione respiciat secti a medicis interibunt  si luna
in occasu fuerit inuenta et mercurius et mars partili societate
coniuncti in mc fuerint constituti homicidas paricidasque
perficient aut qui nefario furoris instinctu fraterno sanguine
cruententur sed hos istorum facinorum pulsatos inuidia et
minaci accusatione publicatos seueris facient iudicum
animaduersionibus interire  si luna et mars in ix ab
horoscopo loco fuerint constituti sol uero et mercurius in iii
sint ab horoscopo loco collocati sacrilegos efficiunt
spoliatoresque templorum sed qui propter hoc facinus seuera
iudicis animaduersione plectantur sed et si sol cum saturno et
marte et mercurio in xi sit ab horoscopo loco constitutus et
luna sine testimonio iouis in iii sit ab horoscopo loco posita
ex praedictis facinoribus facient biothanatos interire  si
sol in horoscopo fuerit inuentus mars uero et saturnus aequis
partibus iuncti in xii loco sint ab horoscopo et lunam in ui
ab horoscopo loco constitutam diametra radiatione respiciant
seruos biothanatos efficient si in signo saturni uel in signo
martis horoscopus fuerit inuentus aut certe locus fortunae si
uero sit in horoscopo partiliter constitutus et cum eo
mercurius aequis partium societatibus iunctus saturnus uero et
mars in uii sint ab horoscopo loco positi epilempticos faciunt
sed biothanatos  si luna in mc partiliter fuerit collocata
et mars sit partiliter in horoscopo positus saturnus uero in
lunae sit anafora constitutus biothanatos efficiunt sed et si
luna cum mercurio in uiii ab horoscopo loco fuerit inuenta et
mars cum saturno aut in u aut in xi ab horoscopo loco sit
collocatus biothanatos efficient sed et si mars et saturnus
quadrata se radiatione respexerint marte in quolibet cardine
constituto et unus ex his lunam aut quadrata aut diametra
radiatione respexerit aut si cum ea fuerit inuentus biothanatos
efficient  sed et si luna cum marte in uiii loco ab
horoscopo fuerit inuenta et sol in uii saturnus uero in mc
aut in quolibet cardine biothanatos efficiet si mars et
saturnus in xi ab horoscopo loco fuerint inuenti aut si unus
eorum in ipso sit loco positus alius uero cum luna sit
collocatus aut eam quadrata radiatione respiciat et mercurius
 aut marti qualibet radiatione iungatur faciet insanos
epilempticos biothanatos sed hoc peius erit si mars in xi ab
horoscopo loco fuerit inuentus et saturnus in u  sed et si
sol in uiii ab horoscopo loco fuerit inuentus et luna sit in
mc partiliter collocata et horoscopus aut locus fortunae in
signo solis sit aut in signo lunae insanos biothanatos
efficiet si in cupidinis loco id est cupiditatum mars et
saturnus pariter fuerint inuenti et sit ipse locus in aliquo
geniturae cardine constitutus uenerem uero hi quos diximus
qualibet radiatione respexerint gonorroicas mortes efficient
quod si et lunam uiderint lunaticos faciunt quod si et
mercurium uiderint in falso aut in adulterata pecunia
deprehensos faciunt biothanatos interire quod si hos omnes sic
collocatos iuppiter respexerit ex istis omnibus periculis
liberantur  si mars et saturnus in horoscopo fuerint
inuenti et in anafora eorum luna sit posita uitiatis luminibus
faciunt biothanatos interire sed et si luna aut sol in horoscopo
fuerit et mars et saturnus in anafora eorum similiter faciunt
uitiatis oculis biothanatos interire sed et si luna cum marte
fuerit inuenta in horoscopo et saturnus cum sole in mc fuerit
constitutus spasmos aut epilempsias aut insanias faciunt et
uiolentae mortis exitium sed et si luna et sol in cardinibus
fuerint inuenti et cum ipsis luminibus mars et saturnus
existant aut in aliis sint cardinibus constituti biothanatos
faciunt interire  si mars aut saturnus in loco fortunae
fuerint inuenti et in u uel in xi ab horoscopo loco synodus
sit biothanatam mortem efficiunt si mars cum luna in xii ab
horoscopo loco fuerit constitutus in ii uero ab horoscopo loco
id est in anafora saturnus et sol biothanata morte facit
interire sed et frequenter in ipso ortu secti particulatim de
matris uisceribus proferentur praesertim si in isdem partibus
omnes fuerint inuenti  si luna in mc uel in imc fuerit
inuenta alia uero maliuola stella in alio cardine sit
constituta et alia maliuola stella lunam diametra radiatione
respiciat aut si horoscopum similiter attendat aut si in u
aut in xi ab horoscopo loco fuerit inuenta biothanatos
efficiunt aut enim praecipitantur qui sic nati fuerint aut ipsi
sibi inferent mortem sed et secundum naturam eius stellae quae
in contrario est et secundum naturam signi mortium completur
diuersitas  si luna in uiii ab horoscopo loco fuerit
inuenta mars uero in domo sua positus in horoscopo sit
partiliter constitutus et cum ipso uenus et mercurius et sol
omnes aequis uel uicinis partibus iuncti lunae uero
coniunctionem partiliter aut mars aut saturnus excipiat lacerati
ferarum morsibus interibunt si luna minuta luminibus in uiii
ab horoscopo loco fuerit inuenta et eam saturnus qualibet
radiatione respiciat aut si cum ipsa fuerit inuentus
biothanatos faciet sed tales qui undis submersi miserum
incurrant mortis exitium

 si luna in occasu fuerit inuenta saturnus uero in ui ab
horoscopo loco uel locus fortunae in saturni domo sit uel lunae
dysentericos faciunt interire si luna in horoscopo fuerit
inuenta saturnus uero cum mercurio in uii sit ab horoscopo loco
constitutus stultos lentos fatuos caducos efficiunt sed et
si his sic ordinatis in aliquo cardine mars fuerit inuentus
fatuos caducos sed biothanatos efficiunt  si saturnus in
iii uel in ix ab horoscopo loco fuerit inuentus et eum mars
quadrata radiatione respiciat magnis rebus uel magnis actibus
facient praepositos sed patrimonium quodcumque ab ipsis
collectum fuerit dissipatur habebunt etiam maximas ualitudines
et multis malis in peregrinis constituti locis obligantur
quorumdam parentes patresque debilitant aut certe faciunt
biothanatos interire si uero mercurius cum uno ipsorum fuerit
inuentus et luna aut cum ipsis sit aut quadrata uel diametra
radiatione eos respiciat sacrilegos spoliatores templorum
latronum duces homicidas sed mala faciet morte pereuntes 
si sol et saturnus et mercurius in mc fuerint inuenti
accusationis pericula ex absconditis litteris faciunt inferri
aut ex falsatis publicis litteris aut ex adulteratis pecuniis
si uero hos mars quadrata aut diametra radiatione respexerit aut
si cum ipsis fuerit inuentus latrones homicidas exules tamen
fugitiuosque perficient  si uero his sic ordinatis
iuppiter in alio cardine fuerit inuentus post tempus ex istis
calamitatibus liberati ad magnae potestatis gratiam
transferentur si uero luna sic his omnibus positis aut in
cardine aliquo aut in anaforis uel in epicataforis fuerit
inuenta post haec omnia biothanata morte morientur  si
mercurius et saturnus in ui uel in xii ab horoscopo loco
fuerint constituti inefficacibus et miseris rationibus
praeponentur sed hos eosdem faciunt in omnibus tardos semper et
languidos si uero hos mars quadrata uel diametra radiatione
respexerit sceleratos latrones periuros delatores et suorum
proditores efficiunt quidam uero propter seruos uel propter
damnatos homines periculis uel custodiis traduntur praesertim si
lunam mars qualibet radiatione respexerit  si saturnus in
uiii ab horoscopo loco fuerit inuentus aut in anafora horoscopi
fuerit constitutus luna uero in anaforis uel in epicataforis
sit constituta et mars in uii ab horoscopo loco inueniatur
erunt ab omni religionum cura sepositi si uero sic his omnibus
ordinatis saturnus et luna in quadratis eorum uel in diametris
locis fuerint inuenti spoliatores templorum efficiunt sed qui
ob hoc publica morte plectantur quodsi his sic ordinatis
iuppiter et uenus cum ipsis fuerint inuenti sacerdotes
profetas neocoros efficiunt sed et ipsos biothanata morte
pereuntes  si luna cum marte in occasu fuerit inuenta ita
ut mars praecedat in partibus saturnus uero et mercurius in imc
sint pariter constituti biothanatos efficiunt sed et mors pro
signorum natura cognoscitur in tropicis uel in aquosis signis
constituti aut hydropicos perimunt aut undis faciunt
fluminibusque submergi in duplicibus uero signis aut in solidis
sic sicut diximus positi epilempticos faciunt sed biothanata
morte pereuntes si uero hos iuppiter et uenus ex aliqua parte
respexerint discrimen praecedentis infortunii mitigatur

 xxiu  

 de damnatis si locus necessitatis in domo mercurii
fuerit inuentus luna uero in domo saturni uel martis fuerit
inuenta mercurium uero mars aut saturnus quadrata aut diametra
radiatione respiciant aut cum ipso in aliquo cardine fuerint
collocati aut si in anaforis uel in epicataforis cardinum aut
si in horoscopo uel in loco fortunae uel in loco necessitatis
fuerint constituti faciunt quolibet genere damnari  si uero
locus necessitatis in domo mercurii uel in domo lunae fuerit
inuentus aut in domo martis aut in domo saturni et sit in
aliquo geniturae cardine locus ipse partiliter constitutus et ex
his omnibus stellis quarum mentionem fecimus aliqua in anaforis
uel in epicataforis fuerit inuenta simili facient ratione
damnari damnationes sunt autem metalli operis publici exilii
et ludi  sed et si locus necessitatis in earum stellarum
quarum diximus domibus fuerit inuentus et quaedam ex ipsis in
anaforis uel in epicataforis fuerint aliae uero in cardinibus
existant iustae faciunt damnationis discrimen imponi si uero
his omnibus sic ut diximus ordinatis iuppiter in mc constitutus
maliuolas stellas prospera radiatione conueniat omnium
damnationum discrimina mitagabit tunc enim post certum temporis
spatium ex praedictis damnationibus liberati imperatoris
iudicio et dignitatibus suis restituentur et patriae si uero his
omnibus iouis fuerit testimonium denegatum iuste damnatos
seuerae animaduersioni facient subiugari  si dominus eius
signi in quo locus necessitatis fuerit inuentus in martis uel in
saturni uel in domo mercurii constitutus in horoscopo sit uel
in loco necessitatis collocatus damnari perficiet sed et si
locus necessitatis ipse cum domino suo in praedictis fuerit
locis constitutus damnari perficiet  si locus necessitatis
in mercurii domo fuerit inuentus et mercurius sit in aliquo
cardine constitutus mars uero et saturnus in anaforis sint
cardinum uel in epicataforis positi damnari perficient si uero
his omnibus sic sicut diximus ordinatis luna aut in cardinibus
aut in anaforis aut in epicataforis cardinum fuerit inuenta
damnati biothanata morte morientur  si locus necessitatis in
mercurii domo similiter fuerit inuentus et mercurius et mars
in saturni positus domo uel in anaforis uel in epicataforis
cardinum fuerit inuentus marte et saturno in cardinibus
partiliter constitutis et alieno ab his ioue existente iustae
damnationis et cum omnium uoluntate sententia proferetur  si
in loco fortunae locus necessitatis ceciderit aut dominus loci
fortunae in loco necessitatis fuerit inuentus aut dominus loci
necessitatis in loco fortunae fuerit constitutus iustae
damnationis facient sententiam promi

 xxu  

 de eunuchis et de hermaphroditis si sol et luna in
femininis signis fuerint inuenti aut simul positi aut in
diuersis locis collocati et uenus in feminino signo constituta
in aliquo sit cardine luna uero et mars in quocumque cardine
partiliter fuerint collocati aut eunuchos aut hermaphroditos
facient si uero sol et luna eadem qua diximus ratione in
masculinis signis fuerint collocati et si uenus in masculine
signo sit posita et sit mulieris ista genitura nascentur
mulieres quae uirili animo succinctae in modum uirorum cum
mulieribus coire desiderent  si uenus in mercurii domo fuerit
inuenta et mercurius in ueneris aut si hoc idem in finibus
suis fecerint luna uero in uirgine aut in capricorno aut in
tauro aut in leone sit posita ceterae uero masculinae stellae in
femininis sint signis femininae uero in masculinis biformes
hermaphroditique nascentur

 de impuris si mercurius et uenus pariter in xix parte
arietis sint positi impuros ore perficiunt sed et si uenus et
luna cuiuscumque signi xxx tenuerint partem et per quadratum se
diametrumque respiciant haec eadem uitia latenter exerceri
perficient si uero domini eorum signorum in quibus luna et uenus
xxx possident partem haec eadem signa qualibet radiatione
respexerint haec eadem uitia sine cura pudoris publice
exercebunt

 de sterilibus et cinaedis si mars et uenus in matutino
ortu collocati in masculino signo simul fuerint positi mulieres
uiragines sterilesque perficiunt in uirorum uero genituris si
in femininis signis in uespertino ortu simul fuerint collocati
et eos saturnus qualibet radiatione respexerit cinaedos
efficient templorum cantibus seruientes si uero in ariete uel
in capricorno stellarum fuerit ista coniunctio haec eadem
libidinum uitia decernuntur sed et si uenerem  diametra uel
quadrata radiatione respexerit et omnibus illis iouis
testimonium denegetur in femininis quidem  genituris  mali
post dici pronuntia in uirorum uero genituris gallos abscisos
dicito et cinaedos  si luna saturnum diametra radiatione
respiciat mars uero ita sit positus ut hos de quadrato uenerem
uero de diametro uideat et omnes hi quattuor commutatis suis
domibus existant mulieres quidem steriles uiraginesque
perficiunt masculos autem cinaedos sed et si saturnus cum luna
in uno signo positus in eadem signi parte fuerit collocatus
cinaedos efficiet  luna quoque et uenus in eadem parte
positae cinaedos efficiunt uenus quoque et sol in uiii ab
horoscopo loco positi cinaedos efficiunt sed et si mercurius et
uenus in maliuolarum stellarum sint domibus collocati mars uero
sit et saturnus in ueneris domo hoc idem simili ratione
perficiunt  sed ut hoc partili possis ratione colligere
breuiter ostendam computa a luna ad uenerem et tantumdem ab
horoscopo si in feminino signo numerus ceciderit et luna sit in
feminino signo constituta a xxu usque ad xxx partem
masculos cinaedos inuenies sed qui hoc uitium latenter
exerceant feminas uero simili ratione meretrices  sed
existente praecedente numero a uenere ad lunam computa et
tantumdem ab horoscopo et si numerus in feminino signo
ceciderit dic uiros in istis libidinibus esse detectos hoc idem
et in mulieribus pronuntiabis et si duobus numeris sic sicut
diximus constitutis luna et uenus in femininis signis positae et
in nouissimis sint signorum partibus collocatae praecedentibus
uiris numeris in femininis inuentis signis has infamias cum
publica nota perficiunt  si uero non fuerit uenus cum luna
sed in uespertino ortu constituta et in femininis signis
nouissimis partibus collocata lunam in nouissimis signi partibus
positam quadrata radiatione respexerit masculos cinaedos
mulieres meretrices efficiet sed qui has libidines latenter
semper exerceant si uero ex praecedenti numero feminina
inueneris signa et his sic ut diximus existentibus saturnus in
feminino signo constitutus lunam uel uenerem quadrata radiatione
respexerit faciet deformes pauperes cinaedos  si uero
omnibus sic ut diximus ordinatis mars cum saturno fuerit
inuentus gallos faciet abscisos si uero his sic ut diximus
ordinatis et utroque numero partili ratione collecto uenus in
nouissimis partibus constituta saturnum martemque respiciat
cinaedos felices efficiet quibus templorum officia credantur
aut nobiles mulieres meretricum faciet uitiis implicari  si
mars et mercurius et uenus et luna in tropicis signis aut simul
fuerint aut quadrata se radiatione respiciant meretrices
efficiunt sed studia earum ex signorum uarietate mutantur si
enim in femininis signis sicut diximus fuerint meretrices
efficiunt si uero in masculinis uiragines  si luna cum
marte et uenere in horoscopo fuerit inuenta et sol sit in xii
ab horoscopo loco positus horoscopum uero saturnus quadrata uel
diametra radiatione respiciat gallos faciet abscisos cinaedos
sed tunc si omnibus desit iouis testimonium si uenus et saturnus
aut simul fuerint aut quadrata se radiatione respexerint aut
sint radiis solis absconsi et sit luna in femininis signis
posita horoscopo in feminino signo collocato latentes cinaedos
efficiunt  si uero saturnus et uenus in matutino ortu
fuerint collocati faciunt in ista libidinum labe publicari si
uero mars in uespertino ortu positus quadrata illos uel
diametra radiatione respexerit publicos cinaedos efficiet si
uero his sic omnibus sicut diximus ordinatis mars in cardinibus
fuerit inuentus gallos faciet abscisos si uero fuerit feminina
genitura et hae omnes stellae sic sicut diximus in masculinis
signis fuerint collocatae libidinosam uiraginem faciunt 
generaliter sane si luna et sol et horoscopus in capricorno uel
in ariete uel in tauro uel in leone fuerint ita ut in facie
eorumdem signorum sint aut in dorso omnium libidinum impuritates
cum extrema corporis effeminatione decernunt in omni genitura
si luna in cauda leonis fuerit inuenta cinaedos efficiet matris
deorum tympanis seruientes si uero in facie leonis uel in facie
capricorni uel in facie arietis uel in facie tauri fuerit
inuenta et feminas et uiros ad omnia impuritatis uitia
praecipitat  si uero in his signis lunam constitutam
saturnus et uenus simul positi in uii scilicet geniturae loco
quadrata radiatione respexerint cinaedos efficiunt si uero his
se mars qualibet radiatione coniunxerit publicos reddunt
cinaedos k uenerem quoque in tauro uel in leone uel in uirgine
uel in capricorno positam si mars et saturnus qualibet
radiatione respexerint cinaedos simili ratione perficient 
si in nocturna genitura luna in xii uel in ui ab horoscopo
loco fuerit inuenta in diurna uero sol in iisdem locis fuerit
collocatus et sit quidem luna in nocturna in finibus ueneris
sol uero in diurna in finibus ueneris positus uenus uero in
uii ab horoscopo loco aut in imc constituta in suis finibus
cinaedi nascuntur quodsi hos sic ut diximus ordinatos mars
quadrata uel diametra radiatione respexerit gallos faciet
abscisos in omnibus tamen testimonium iouis quaere nam si
fuerit haec uitia ex parte aliqua aut mitigantur aut celantur

 de eunuchis si luna in sterilibus signis fuerit
inuenta et cum ea sit saturnus partiliter collocatus uenus uero
hos qualibet radiatione respexerit sit autem saturnus in
finibus ueneris et uenus in finibus saturni nec lunam iuppiter
aliqua radiatione respiciat eunuchi fient si uero in terrenis
signis luna cum saturno sic fuerit sicut diximus uenus uero cum
saturno commutauerit fines et absit similiter testimonium iouis
coitus fient eunuchi sed qui cum mulieribus coeant

 de cinaedis inuestigandis nunc tibi locum libidinum
intimabo partiliter ut omnium libidinum uitia ueris possis
rationibus inuenire computa a luna usque ad saturnum et
quantuscumque numerus signorum fuerit inuentus tantum rursus ab
horoscopo computa et in quocumque signo neuissimus uenerit
numerus ipsum tibi signum uitiorum ac libidinum locum monstrat
 si itaque signum femininum fuerit in quo libidinis locus
partiliter ceciderit et maliuola stella hunc eumdem locum uel
quadrata uel diametra radiatione respexerit uenus uero sit in
aliquo cardine collocata cinaedi nascentur sed latentes si uero
locus libidinum partili ratione collectus in deiectis ab
horoscopo locis fuerit inuentus in signo feminino omni faciet
impuritatis labe pollutos si uero hoc loco sic sicut diximus
constituto luna aut in primis partibus piscium aut capricorni
aut leonis fuerit aut in tauri nouissimis impuris faciet
libidinum uitiis implicari

 si uero loco libidinum in deiectis locis constituto et
maliuolarum stellarum testimuniis pulsatos in deiectis ab
horoscopo locis sol et luna uel in maliuolarum stellarum signis
uel in humilitatibus suis fuerint inuenti cinaedos publicos
faciunt omnium libidinum impuris uitiis implicatos fortius
autem haec conualescunt si libidinis locus aut in capricorno
fuerit aut in ariete aut in tauro  si uenus domina geniturae
fuerit inuenta et habens dominium cum marte sit pariter
collocata in feminino scilicet signo et in deiectis ab horoscopo
locis saturnus uero in masculino signo positus horam quidem
de trigono s  uero de quadrato respexerit in suis
signis uel in suis partibus collocatus et luna sit in deiectis
locis posita cineadi nascentur si luna uenus mars et saturnus
in femininis sint signis collocati in deiectis scilicet ab
horoscopo locis et sint aut simul  positi  aut quadrati
publicos cinaedos efficiunt si uero unus ex his omnibus bene
fuerit collocatus faciet homines latenter haec uitia exercentes
 si uenus et saturnus in feminino signo constituti in uii
sint ab horoscopo loco positi sol uero et iuppiter et luna et
mars in deiectis sint ab horoscopo locis positi sine dubitatione
cinaedos efficiunt si uero his omnibus sic sicut diximus
constitutis iuppiter solus in primis cardinibus fuerit
constitutus cinaedos quidem efficiunt sed in maxima honorum
gloria constitutos et quibus regalium munerum officia credantur
si uero sic his omnibus sicut diximus positis luna in primis
cardinibus fuerit inuenta cinaedos diuites faciet  uenus et
mars in tropicis signis positi si se quadrata uel diametra
radiatione respexerint in femininis scilicet signis cinaedos
efficiunt sed qui latenter his uitiis implicentur si uero in
statione constituti sine testimonio iouis haec quae diximus
possederint signa mulieres quidem meretrices prostitutas uiros
uero publicos cinaedos efficiunt

 xxui  

 de expertis litterarum si mercurius et sol simul fuerint
collocati ut in uno signo positi aequata partium societate
iungantur nec eos luna aliqua radiatione respiciat aut certe
non sit in horoscopo constituta expertos faciet litterarum

 de famosis gladiatoribus iuppiter in finibus martis
positus in quocumque signo et mars in finibus iouis si in
cardinibus collocati quadrata se uel diametra radiatione
respexerint et in diurna genitura sol sit in deiectis ab
horoscopo locis luna uero in nocturna genitura famosi
gladiatores nascentur

 de athletis si mars in finibus mercurii fuerit inuentus
in quocumque scilicet signo et mercurius similiter in martis
uenus uero hos ambos qualibet radiatione respiciat athletae
nascentur si uero in cardinibus fuerint collocati athletae
nascentur in omni certaminum conflictatione uictores si uero
mercurio et marti testimonium defuerit ueneris oplomachi
nascentur aut palaestrae aut athletarum magistri sed qui
numquam certaminibus se committant  si uero marte in finibus
mercurii constituto et mercurio rursus in martis iouis et
ueneris testimonium qualibet radiationis societate conferatur
pyctae erunt inuenti et si ei sola uenus testimonium commodet
cursores efficiet sed haec fortius conualescunt si locus
fortunae et locus actus in cardine inuentus praecedenti stellarum
societate iungatur

 de causidicis oratoribus si mercurius in finibus suis
fuerit inuentus aut in martis et sit in deiectis locis
constitutus et eum mars in domo mercurii uel in finibus eius
collocatus qualibet radiatione respexerit causidicos oratores
efficient si uero sic mercurius sicut diximus positus in diurna
genitura non sit in deiectis locis et eum mars in cardinibus
positus in his in quibus diximus partibus prospera radiatione
respexerit magnos oratores famososque perficiet

 de medicis si mars et uenus partiliter iuncti quadrata
se radiatione respexerint inspicientes locum in quo actus fuerit
inuentus medici nascentur si uero mutauerint fines suos sit
autem mars in finibus ueneris et uenus in finibus martis et his
prosperum mercurii testimonium accedat ingeniosi medici
nascentur si uero non sit illis mercurius adiunctus coqui
nascentur

 de musicis si mercurius cum uenere constitutus siue per
noctem siue per diem aut in suis aut in ueneris finibus fuerit
inuentus musicos faciet organa dulci modulatione tractantes sed
et si non fuerint simul positi et sit mercurius quidem in
finibus ueneris uenus uero in finibus mercurii hoc idem simili
ratione perficient si uero uenus in finibus mercurii fuerit et
mercurius in alieno signo uel in alienis fuerit partibus
collocatus habebunt quidem musicae sonum uocis sed erunt
ignobili quadam humilitate proiecti

 in omnibus autem partibus quaere fortunae locum deinde
actus et qui locus in anafora fortunae inuenietur cum itaque
actus inueneris locum uide et dominus ipsius signi in quo sit
loco constitutus sed et dominus signi in quo fortunae locus
fuerit inuentus simili ratione inspice et uide quo sit etiam
ipse in loco constitutus et cum hos diligenti ratione inueneris
uide qui sit ex ipsis oportunius collocatus id est qui ipsorum
sit in ipso signo positus et si ambo in uno loco fuerint
inuenti uide qui magis oportunis ceciderit  si uero in loco
fortunae non fuerint uide ne in loco actus sint constituti et
si in hoc loco simul fuerint inuenti uide qui oportunius
ceciderit si uero non fuerint in hoc loco uide qui horoscopum
ex ipsis cardinali radiatione respiciat et tunc ex hoc
tractatu artem poteris explicare  si enim uenus sic fuerit
inuenta faciet pictores emplastratores aurifices
argentarios musicos pro signorum scilicet uarietate iuppiter
uero negotiatores agricolas generatores nauclerosque perficiet
similiter etiam ipse pro signorum uarietate mars medicos
tonsores et quorum ars aut ex ferro substantiam habeat aut ex
igni mercurius qui officia canna uel lingua uel oratione
pertractent saturnus laboriosos urinatores naucleros sed qui
omni infelicitatis genere deprimantur sed haec omnia sicut
frequenter diximus pro signorum uarietate definies  ut autem
scias an in decretis artibus perseuerent breui tibi ratione
monstrabo uide in quo signo sit mercurius positus et inquire
signi ipsius dominum et cum inueneris quaere an bene sit
collocatus si enim bene fuerit collocatus permanent in artibus
et ex ipsis lucra maxima consequentur si male sine fructu
artis suae tractantes officia laborabunt et easdem artes
deserunt fatigati

 haec tibi mauorti decus nostrum partili explicauimus
ratione collecta ut omnia tibi secreta diuinae istius artis
mediocritas nostra manifestis interpretationibus intimaret sed
his explicatis sermo totus ad expositionem sphaerae
barbaricae transferatur

 liber octauus  

 i  

 nihil aliud in hac uitae breuitate laborandum nobis est
mauorti decus nostrum nisi ut terreni corporis labe purgata et
amputatis si fieri potest omnibus uitiis uel certe plurimis
incorruptam animi diuinitatem et nulla scelerum contagione
pollutam auctori nostro reddamus deo ne diuinae fabricationis
immemorem animum nostrum uitiosis libidinum laqueis implicatum
tamquam proiectum per praecipitia perdamus  hoc est enim
quod per dies singulos terrenum corpus operatur ut possit suum
diuinum spiritum et prauis cupiditatum uoluptatibus occupatum et
blanda sollicitatione deceptum caducae fragilitati suae semper
adnectere ut demersus animus et pessumdatus numquam originis
suae possit inuenire principia sed in tenebras semper in
caenumque proiectus maiestatis suae originem cum quibusdam
dissimulationum trepidationibus erubescat  nihil enim debemus
cogitare terrenum praesertim cum sciamus fabricatorem nostrum
deum ita nos diuini artificii moderatione fecisse ut recti
corporis forma ab omni humilitatis deiectione seposita nihil
aliud primum patefacta oculorum acie nisi solem lunam stellas
et horum omnium pulcherrimum atque immortale domicilium mundum
scilicet uideremus  ceteras enim animantes ita natura
composuit ut ad terram demersae et caduca quadam humilitate
proiectae et animo et corpore terrenis semper conuersationibus
adhaererent nos uero magna quadam necessitatis moderatione
perficit ut aliud sibi in nobis fragilitas corporis aliud
immortalis animi diuinitas uendicaret scilicet ut corpus quod
cum beluis uidemur habere commune seruiens animo diuinitatis
eius semper imperio subiaceret  considerantes igitur originis
nostrae principia et animum nostrum maiestatis suae praesidio
roboratum ita nos instruere debemus ut animus per semet ipsum
numinis sui auctoritate conuentus dignum aliquid auctore suo et
cogitet semper et faciat ut sic institutus atque formatus rectum
atque incorruptum immortalitatis iter ad originem suam
reuersurus inueniat nec errantibus gressibus et labentibus
trepidantibusque uestigiis sempiternis erroribus ad terrenae
fragilitatis uitia reuoluatur

 intuere itaque mauorti decus nostrum patentibus oculis
caelum et pulcherrimam istam diuini operis fabricam animus tuus
semper aspiciat tunc enim mens nostra maiestatis suae
recordatione formata a prauis corporum illecebris liberatur et
exuta mortalitatis incommodis ad auctorem suum festinate nititur
gressu nihilque aliud nisi res diuinas per omnia horarum
momenta sagaci ac peruigili semper inquisitone perquirit 
dabunt itaque nobis haec instituta quantulamcumque diuinae
scientiae notionem et ad originis nostrae secreta perducent
diuinis enim semper disputationibus occupati animum nostrum
caelestibus potestatibus applicantes et diuinis eum caerimoniis
initiantes ab omnibus prauarum cupiditatum desideriis separamur
 quae res illud magnopere perficit ut contemptis omnibus
quae in rebus humanis uel mala putantur esse uel prospera animum
nostrum naturali uirtute et auctoritate compositum incorruptum
origini suae inlibatumque reddamus nam cum uenientia didicerimus
incommoda imminentium malorum metum ex hoc quod ea uentura
didicimus erecta mentis animositate contemnimus nec denuntiata
malorum pericula perhorrescimus  si ad haec excipienda animus
noster se maiestatis suae recordatione formauerit nec
infelicitatis capimur incommodis nec erigimur dignitatis
insignibus cum sciuerimus totum hoc nobis decreti pronuntiatione
promissum sic possumus semper stabili ratione compositi nec
infortuniis opprimi nec felicitatis gaudio subleuari

 quod itaque his libris superesse credo hoc explicare
curabo nam aliud mihi tempus ad explicandam moiriogenesim
reseruaui nunc in initiis huius libri dicemus quae signa se
uideant quae se audiant quae uero nec uideant nec audiant 
totum enim hoc ad interpretationem sphaerae barbaricae
pertinebit dicemus etiam mensuras partium illud etiam addemus
quae partes in quibus signorum corporibus requirantur quid etiam
nonagesima pars operetur quae a graecis enenecontameros
dicitur ut sic omnibus explicatis sphaeram barbaricam
facilius assequamur et clararum stellarum efficacis licentiae
potestatem

 ii  

 de parte nonagesima primum itaque de enenecontameride
disputabo id est de parte nonagesima quae res plurimis
incognita a paucis leuiter uidetur esse tractata nam et istum
tractatum petosiris sicut mihi uidetur inuido uoluit stridore
celare in omnibus genituris nonagesima pars ab horoscopo et
nonagesima a luna totidem sagaci debet inquisitione perquiri ex
istis enim partibus exitus uitae mors infortunia pericula
felicitates et tota substantia geniturae colligitur  ab
horoscopo itaque profectus per cetera signa partem nonagesimam
quaere et cum hanc inueneris partem uide quo sit in signo
posita id est an in beniuolae stellae domicilio an maliuolae
reperiatur uide etiam dominus ipsius signi qualiter sit in
genitura positus diligenter etiam intuere quatenus beniuolae
stellae quatenus maliuolae istam partem respiciant 
singulae enim inspicientes istam partem pro natura sua cuncta
perficiunt et si maliuolae stellae fuerint solae pessum dabunt
si beniuolae maxima decernunt felicitatis insignia si et
beniuolae pariter et maliuolae id quod singulis decretum fuerit
temperatur quaere etiam pars ipsa in cuius sit dominio ac
potestate id est in cuius finibus et dominus partis quo sit in
loco positus et sic omnia ex natura stellae et ex loci potestate
perspicies omnia enim et mala et prospera pro signi natura in
quo nonagesima pars fuerit inuenta stellarum mixturae
perficiunt  hoc idem quaeres similiter ex luna et profectus
ab ea parte in qua luna fuerit inuenta partem nonagesimam
quaeres omnia enim et in ista parte similibus rationibus
colliges id est quale sit signum qualis sit pars qui et signi
dominus et partis quo et domini et quo in loco uel in quibus
signis sint collocati partem ipsam qua maliuolae quam etiam
beniuolae radiatione respiciant  et si crescat luna uide
istam partem quatenus mars saturnusue respiciat et si deficiat
similiter omnia enim pro naturae suae potestate perficiunt si
nonagesimam partem aut maliuolae stellae minaci radiatione
respexerint aut beniuolae prospero testimonio subleuarint sic
inuenies exitum mortis sic ordinem uitae sic totam geniturae
substantiam

 iii  

 de signis uidentibus et audientibus nunc quae stellae
uideant quae audiant explicabo aries leonem non uidet sed audit
eum leo uidet arietem sed eum non audit aries cancrum uidet
pariter et audit cancer arietem non uidet sed audit eum taurus
et uidet leonem pariter et audit similiter leo taurum gemini
uirginem uident et leuiter audiunt uirgo geminos leuiter uidet
sed plenissime audit cancer libram et uidet pariter et audit
libra uero cancrum non uidet sed audit leo scorpionem nec audit
nec uidet scorpius uero leonem et audit pariter et uidet 
uirgo sagittarium ex obliquo respicit sed eum non libenter
audit sagittarius uirginem et audit pariter et uidet libra
capricornum et audit pariter et uidet et a capricorno et auditur
pariter et uidetur scorpionem aquarius non uidet sed audit
simili modo et aquarium scorpius non uidet sed audit
sagittarius pisces nec uidet nec audit pisces uero sagittarium
et uident pariter et audiunt pisces geminos non uident sed
audiunt eos capricornus et aries nec audiunt se nec uident 
aquarius et taurus ex obliquo se respiciunt et audiunt gemini
libram uident pariter et audiunt similiter libra geminos et
audit pariter et uidet  sagittarius et leo et audiunt se
pariter et uident uirgo capricornum respicit quidem sed eum non
audit similiter capricornus uidet uirginem sed non audit
libra aquarium uidet sed ipsa ab aquario non uidetur audiunt se
tamen inuicem pariter  scorpius quidem pisces uidet sed non
eos audit pisces uero scorpionem uident sed non audiunt
sagittarius et aries ita sunt collocati ut nec uidere se nec
audire queant sed et capricornus et taurus nec audire se possunt
nec uidere aquarius et gemini uident quidem se sed omnino
separantur auditu pisces et cancer non se quidem uident sed
audiunt

 ut formas integras ordinationis acciperes et scires quatenus
sint in zodiaco circulo signa disposita hac ex causa istius rei
secreta tractauimus neque enim certo ordine et certo gradu haec
duodecim signa collocata sunt nec sic sunt posita ut quae
posteriori loco oriuntur praecedentia uel sequentia signa semper
aspiciant ut ergo non argumentis sed re ipsa tibi hoc
ostenderem tractatum istum ex abrahae libris excerptum edidimus
ut hoc quod diximus sermo noster manifestis tibi
interpretationibus intimaret

 iu  

 diuisio arietis nunc tibi illud intimare curabo quas
partes in quibus signorum partibus quaeras omnes enim xxx partes
per omnia signorum corpora diuiduntur ut itaque scias ubi sit
prima pars ubi sit secunda ubi ceterae hoc totum tibi breuiter
indicabo

arietis i et ii partes in cornibus sunt constitutae iii uero
et iu et u in capite ui uero et uii in facie uiii uero et
ix et x in ore xi uero et xii in pectore xiii et xiu et
xu in omni ceruice xui et xuii in corde xuiii et xix in
armo dextro xx et xxi et xxii in armo sinistro in uentre
uero xxiii et xxiu et xxu nouissimi autem pedes xxui et
xxuii habent partem in renibus uero xxuiii et xxix in cauda
habet xxx partem sic triginta partes per omne corpus arietis
diuiduntur

 diuisio tauri i et ii partes in tauri cornibus sunt
constitutae iii uero et iu et u in omni facie ui et uii in
ceruice uiii et ix et x in fronte xi et xii in corde
xiii uero et xiu et xu in humeris xui et xuii in
anterioribus pedibus tauri ordinantur xuiii uero et xix et xx
in uentre sunt xxi in geniculis xxii et xxiii et xxiu et
xxu in posterioribus pedibus collocantur xxui uero et xxuii
in natura sunt tauri in coxis uero xxuiii et xxix in cauda
uero sola pars xxx reperitur sic per omne corpus tauri numerus
partium diuiditur sed sphaera barbarica alium ordinem
partium fecit

 diuisio geminorum i et ii partes in capite eius
geminorum sunt constitutae qui ad aquilonem uergit iii uero et
iu et u in eiusdem gemini facie sunt ui et uii in eiusdem
gemini corde sunt uiii et ix et x in pectore xi et xii in
manibus xiii et xiu et xu in pedibus in eo uero gemino qui
ad austrum uergit has inueniemus partes sed primum illud scire
debemus quod hoc spatium quod inter ambos est geminos xui et
xuii geminorum habent partes xuiii et xix et xx in
australis gemini capite collocantur in facie uero xxi et xxii
et xxiii sub uentre uero xxiu xxu et xxui in geniculis
autem xxuii et xxuiii et xxix in pedibus sola xxx

 cancri partes hactenus diuiduntur i et ii partes cancri
sunt in capite collocatae iii et iu et u in collo in
faucibus uero ui et uii tres uero sequentes in oculis
inuenimus hic nebula cancri est de qua frequenter diximus xi
et xii in dorso tres autem sequentes a stomacho usque ad
pectinem porriguntur tres sequentes in ambobus cancri brachiis
inuenimus septem autem sequentes in dextris cancri pedibus
collocantur xxui autem et xxuii in sinistris cancri sunt
pedibus in extremis uero pedibus xxuiii et xxix sunt in cauda
sola xxx

 leonis partes hactenus diuiduntur i et ii partes in leonis
sunt capite collocatae tres sequentes in omni facie pariter et
in naribus tres aliae sequentes in ore sunt leonis positae in
corde uero totidem tres in humeris tres in pedibus duae
sequentes in uentre xx uero partes et xxi et xxii inuenimus
in dorso in pectore xxiii et xxiu quaerimus sequentes tres
pertinent in geniculis xxuiii in natura est leonis xxix in
renibus xxx sola reperitur in cauda

 uirginis partes hactenus diuiduntur i et ii partes in
capite uirginis collocantur tres uero partes sequentes in facie
ui uero et uii in manibus tres uero sequentes in spina in
scapulis uero xi et xii sequentes uero per ordinem tres in
pectore xui uero et xuii in dextra mamilla tres uero
sequentes in dextro collocantur pede  xxui et xxuii in
sinistro collocantur pede in renibus uero xxuiii et xxix in
naturali corpore sola xxx

 librae partes hactenus diuiduntur i et ii partes
collocantur in capite iii uero et iu et u in sinistra parte
trutinae ui uero et uii in dextra parte trutinae collocantur
uiii et ix et x in  collocantur xi uero et xii
partes in laeua parte iugi reperiuntur tres uero sequentes in
dextra parte iugi inuenimus xui et xuii in corde librae
quattuor sequentes per ordinem in dextra manu librae noscuntur
in pectore xxii et xxiii sunt collocatae tres sequentes in
ipsius sunt renibus xxuii et xxuiii usque ad extremos
porriguntur pedes cetera in numeris ad xxx collocantur in
istis partibus id est in posterioribus terra dicitur esse
composita

 scorpii partes hactenus diuiduntur i et ii partes in
capite scorpii collocantur tres sequentes in fronte ui et uii
in facie sequentes tres in collo per ordinem constituuntur has
quae sequuntur duae ponuntur in dorso post  in dextra uero
manu tres sequentes per ordinem collocantur in sinistra duae
in pedibus uero dextris duae sequentes ordinantur in sinistris
pedibus tres in aculeo uero eius qui ad septentrionem uersus
extenditur posteriores quinque partes collocantur

 sagittarii partes per omne corpus eius hactenus diuiduntur
in capite sagittarii i et ii partes collocantur tres uero
sequentes per ordinem ponuntur in facie duae uero quae
praecedentes partes sequuntur in ore sagittarii collocantur tres
sequentes in ordine in sagittarii ceruice imponuntur duae uero
sequentes in sinistra manu tres aliae in arcu in pedibus duae
et iii aliae collocantur in dorso in uentre equino ii in
posterioribus uero pedibus usque ad ungues tres quae sequuntur
partes collocantur xxui uero et xxuii in natura sagittarii
collocantur sequentes uero duae in dextra ponuntur manu xxx
sola pars collocatur in cauda

 capricorni partes per omne corpus hactenus diuiduntur i et
ii partes eius in cornibus collocantur tres sequentes in
capite ui et uii ponuntur in facie tres sequentes per ordinem
in ore capricorni constituuntur in istis partibus quae sunt in
ore capricorni si quis habuerit lunam licet sit illa beniuolarum
testimoniis adornata impuros ore uiros faciet muliebrium
libidinum labe pollutos mulieres etiam si in istis partibus
habuerint lunam omni erunt impudicae impuritatis uitio
possessae xi in corde capricorni collocatur xii et xiii in
ceruice in scapulis sequentes duae in dextra uero manu
sequentes tres per ordinem collocantur duae quae has sequuntur
in dorso tres sequentes in uentre quattuor uero quae sequuntur
in utroque latere ponuntur tres posteriores per ordinem
collocantur in cauda usque ad extremam pinnam capricorni

 aquarii partes per omne corpus eius hactenus diuiduntur in
capite eius i et ii partes collocantur tres sequentes in
facie ui et uii in dorso tres quae post has sunt per ordinem
collocantur in pectore in dextra uero manu xi et xii ponuntur
tres quae post has sunt aquarii in aqua sunt collocatae xui et
xuii in sinistra ponuntur manu duae quae has sequuntur 
duae aliae ponuntur in uentre tres uero sequentes usque ad
extremos porriguntur pedes aliae tres in renibus postremas uero
tres in cantharo aquarii inuenimus

 piscium partes hactenus per omne corpus ipsorum diuiduntur
sed scire debemus quod unus piscis ad austrum uergit alius ad
aquilonem i itaque et ii partes in australis piscis ore
collocantur iii uero et iu et u in eiusdem piscis capite
ponuntur in faucibus duae tres quae sequuntur in ordine
collocantur in collo xi uero et xii in extrema reperientur
spina sequentes uero tres per ordinem eiusdem piscis dorsus
accipiet xui et xuii et xuiii in lino inuenimus piscium 
in eo uero qui ad aquilonem uergit xix ponuntur in capite
tres uero sequentes in pectore in ceruice uero tres aliae quae
sequuntur in cauda duae nouissimae collocantur sed tres
posteriores partes piscium quae inter arietem sunt et pisces
obscura caligo semper innubilat hac ex causa si quis in ipsis
partibus aut solem habuerit aut lunam sine beniuolarum stellarum
testimonio aut perpetua caecitate aut miseris oculorum
debilitatibus opprimetur

 ex ista diuisione partium cum locum uitiorum et ualitudinis
quaerere coeperis manifestissime et facillime hoc totum poteris
inuenire sed hunc locum diuinus ille nechepso remedia
ualitudinis inuenire  diligentissimeque prout potuit
diuinum ingenium tanti uiri manifestis tractatibus explicauit
horum librorum tibi interpretationem alio tempore mauorti decus
nostrum intimare curabo  nunc mensuras singularum partium
explicabo ex qua interpretatione omnem mensuram zodiaci circuli
poteris inuenire

de mesura de magnitudine signorum mensuram quoque tibi et
magnitudinem explicabo signorum ut scias quod ad omnia secreta
diuinitatis intentio diuinae mentis accessit  haec enim
immortalis animus maiestatis suae principia recordatus non
didicit sed agnouit quod itaque in uno signo dictum fuerit hoc
per signa xii computabis quod cum feceris omnis tibi zodiaci
circuli mensura monstrabitur pars una unius signi xxi milia et
xl stadiorum habet quem computum si per xxx partes  dcxxxi
milia et cc habere stadia unius signi spatium ex ista
computatione cognosces

 u  

 apotelesmata sphaerae barbaricae accipies nunc mauorti
decus nostrum plenissimam huius artis disciplinam multis
graecis et omnibus romanis incognitam ad quam usque in
hodiernum diem nullius adspirauit ingenium neque enim diuini
illi uiri et sanctissimae religionis antistites petosiris et
nechepso quorum alter tenuit imperii gubernacula cum omnia quae
ad huius artis pertinent disciplinam diligentissimis ac ueris
interpretationibus explicassent hoc quod nos edituri sumus
inuenire potuerunt ne itaque ordinationem nostram sermo
prolixus extendat breuiter tibi promissi operis intimabo
secreta

 zodiacum circulum sicuti in libro institutionis diximus xii
possident signa in horum signorum lateribus aliae adhaerent
stellae sed quae numquam erratico cursu assignata sibimet
deserant loca sed tradita sibi spatia possidentes currente
mundo immutabili semper agitatione uoluuntur hae in uicinis
signorum regionibus collocatae cum xii signis oriuntur et cum
ipsis occidunt rursus immutatum semper cursus sui ordinem
reseruantes  sed his stellis nomina ueterum fabularum
apposuit antiquitas executus est etiam horum numerum siderum
graece aratus poeta disertissimus latine uero caesar et decus
eloquentiae tullius sed hi nomina ipsarum et ortus non etiam
auctoritatem apotelesmatum ediderunt ut mihi uideatur haec non
aliqua astrologiae scientia sed poetica elatos licentia docilis
sermonis eos studio protulisse  sed nos omnium apotelesmatum
ratione perspecta plurimum sibi inuenimus etiam has stellas in
genituris hominum uendicare ut itaque id quod promisimus
explicemus et loca et nomina dicemus ut sic omnis apotelesmatum
ueritas colligatur quae stellae tunc decernunt si in matutino
ortu constitutae horoscopum habuerint uel occasum

 ui  

 de ortu nauis cum in arietis dextro latere in arietis
parte scilicet iu oritur nauis si quis ergo oriente hac parte
natus fuerit id est si in ortu eius ruperit partum erit
gubernator nauclerus nauicularius sed qui per omne uitae suae
spatium marinis optet semper actibus implicari  in arietis
sinistro latere oritur orion in parte arietis scilicet x si
itaque orion aut in horoscopo partiliter fuerit aut in mc facit
homines ueloci corporis mobilitate perspicuos et quorum animus
uariis sollicitudinibus implicatus peruigili cogitatione semper
exaestuet uariabunt semper domicilia domus sedesque mutabunt
et per omnium limina matutinis semper salutationibus peruolabunt
 in arietis parte xu ad aquilonem uersus exoritur auriga in
huius ortu qui natus fuerit aut auriga erit aut domitor
equorum aut qui saltu quadrigas transeat aut qui in dorso
stans equorum mirifica se moderatione sustentet atque adprime
equo uectus militares armaturas exerceat hoc astro oriente et
salmoneus et bellorofontes nati esse narrantur  in arietis
parte xx ad aquilonem uersus oritur haedus quem fert auriga hoc
sidere oriente quicumque nati fuerint aliud ex fronte
pollicentur aliud latenter in moribus celant sunt enim austera
facie prolixa barba obstinata fronte ut catonis frontem et
catonis prorsus institutum imitari uideantur sed totum hoc
fucato mentiuntur affectu sunt enim natura petulantes lasciui
semper desideriorum prauis ac libidinosis uoluptatibus implicati
et qui latenter amorum cupiditatibus semper exaestuent 
erunt etiam ab omni uirtutis officio separati timidi
imbecilles et qui omne pugnarum periculum perhorrescant hi
frequenter uitiosis libidinibus capti et praeposteri amoris
studiis occupati mortem sibi inferre coguntur nascuntur etiam
ex hoc sidere pastores ouium sed qui fistula rustici carminis
dulces modos dicant  in arietis parte xxuii oriuntur hyades
quicumque in ortu eius sideris natus fuerit inquietus erit
turbulentus popularis et qui populum turbulentis semper
seditionibus exagitet plebis animos clamosis et furiosis
contentionibus inflammans inimicus quietis ac pacis et
intestina ac domestica bella furiosa mentis cupiditate
desiderans sed huic uarii quaestus ex assidua sollicitudine
saepe nascuntur facit etiam hoc sidus bubulcos armentarios
ouiumque pastores  in arietis parte xxx quae pars totum
signum supra terram semper ostendit exoritur capra quam
fabulosi poetae alimenta uolunt ioui immulsisse nutricia
quicumque oriente hoc sidere nati fuerint erunt nimia mentis
trepidatione solliciti et quorum corpus assiduus tremor semper
impugnet hi leuibus commotionibus opprimuntur et leuibus
nuntiis graui timoris incursione quatiuntur erunt etiam curiosi
omnium rerum et qui quodcumque nouum dictum fuerit hoc
impatienti cupiditate desiderent ut semper noua quaeque curiosa
desiderii cupiditate sectentur

 quia itaque diximus quid in ortu hae stellae faciant
sequenti loco dicendum est quid in occasu constitutae decernant
sicut enim contrariae sunt lumini tenebrae sic uitae mors uita
igitur erit in ortu mors reperietur in occasu ortus itaque si
in horoscopo est sicut frequenter diximus occasus in diametro
horoscopi est id est in uii ab horoscopo loco  si in occasu
nauis fuerit aut partiliter in naui occasus cadat et hunc
locum maliuolae stellae quadrata uel diametra radiatione
respiciant acerba naufragiorum decernuntur incommoda quodsi in
ipsa stella id est in naui saturnus fuerit collocatus mari
fluminibusue submersi acerbis fluctibus interibunt  si orion
in occasu geniturae fuerit inuentus tales nascentur homines
quorum animos uaria sollicitudo semper exagitet hi a ciuibus
suis cum legatione missi in ipso itinere constituti peregre
moriuntur ferentes ad inferos leue solacium quod illis a
ciuibus suis honores perpetui imagines tituli et statuarum
decernuntur insignia  si auriga in occasu geniturae fuerit
inuentus et eum maliuolarum stellarum radius impugnet deiecti
quadrigis miseris lacerationibus dissipantur ut fracto corpore
acerba mortis patiantur incommoda aut fulmine icti repentino
mortis opprimuntur occasu aut tolluntur in crucem aut crura
illis publica animaduersione franguntur  si haedus quem fert
auriga in occasu fuerit inuentus et eum saturnus quadrata uel
diametra radiatione respexerit nati in ipso momento uitae
moriuntur aut in ipso nascendi limine constituti deficientibus
matris uiribus strangulantur aut tumescentibus faucibus acerbum
illis mortis infertur exitium quodsi mars cum ipsa stella in
occasu fuerit inuentus ab omni beniuolarum stellarum testimonio
destitutus  amplecti faciet aut ad aram mutuendis
religionibus immolari  quodsi in occasu fuerint hyades et
locum istum maliuolarum stellarum radius impugnet repentinum et
insperatum mortis exitium decernitur turbulentis enim
seditionibus oppressi et passiuis popularium manibus dissipati
interibunt ut mortis eorum auctores nec inueniri possint
aliquando nec dici  si capra in occasu fuerit ex praediis
habebunt substantiae facultates sed hi propter laesas religiones
graui pulsabuntur inuidia habebunt etiam substantiam aut ex
naufragiis collectam aut ex flumine comparatam

 uii taurus  

 in tauri parte ui inueniuntur pliades quibus orientibus si
qui nascentur luxuriosis semper et lasciuis uoluptatibus
implicantur hos unguentis oblitos et nimiae uinolentiae deditos
petulantiae uitia semper extollunt ut in conuiuiis et in
conuentu hominum alienas uitias amari sermonis leporibus
pulsent erunt sane ad omne libidinum facinus applicati et qui
salsi sermonis mordacibus dictis risus hominibus concitare
consueuerint  erunt semper nitidi polita fronte et accuratis
uestibus prompti quorum inflexi crines torquantur semper in
bostrychos ut frequenter appositis alienis crinibus fictam et
compositam pulchritudinem mentiantur totius corporis formam
uario pigmentorum genere mollientes hi demptis pilis corpus suum
in feminei corporis imaginem transferent quorum uestes et ad
muliebris cultus similitudinem excolantur hi molliter ambulantes
uestigia sua cum delicata quadam moderatione suspendunt  sed
hos ambitio sollicitat et morbum istum sic appetunt ut hinc
putent uirtutem sibi et maximum gaudium felicitatis accedere

amabunt semper aut se amare simulabunt et paenitebit eos quod
uiri nati sint hunc locum si maliuola stella forti radiatione
pulsauerit repentinis caecitatibus opprimuntur  occidentibus
pliadibus id est ui parte tauri si a maliuolis haec pars
radiata fuerit hi qui nati fuerint naufragio peribunt quod si
beniuolae simul cum maliuolis hunc eumdem locum aequata
radiatione respexerint aut ex uenerea uoluptate aut ex nimio
cibo inter epulas et pocula sine aliqua lamentatione mors illis
amoena proueniet  in fissione ungulae tauri si fuerit
horoscopus et luna hunc eumdem locum beniuolae et maliuolae
pariter aequata radiatione respexerint pictorem facient sed quem
hoc studium famoso honore nobilitet si uero sine testimonio
beniuolarum stellarum hunc locum maliuolae solae minaci
radiatione respexerint gladiatores famosi nascentur sed qui
post multas palmas innumerabilesque uictorias in isto pugnarum
studio minaci gladio cum magno spectantium plausu ac fauore
moriantur

 uiii gemini  

 in geminorum parte uii oritur lepus hoc sidere oriente
qui nati fuerint tanta erunt leuitate corporis ut cum currere
coeperint agitati cursus uelocitate aues superare uideantur
hunc locum si mars respexerit stadiodromos facit si uero luna
cum marte pictomacharios si mercurius praestigiatores aut
pilis ludentes si uenus pantominos aut mimologos si uero uenus
et mercurius pariter nouas artes nimiae diligentiae studio
perficient praesertim si hos eosdem in omnibus quibus diximus
apotelesmatibus prospero iuppiter testimonio radiationis
adiuuerit  quodsi hunc locum saturnus per quadratum aut per
diametrum uiderit faciet fugitiuos qui lares suos ad longinquas
regiones migrantes prono animositatis studio deserant si uero
lepus in occasu fuerit inuentus et habeat beniuolarum stellarum
radios sicut in praecedentibus apotelesmatibus diximus cum
magno labore uitae subsidia quaerentur si uero solum maliuolarum
stellarum testimonium accesserit a feris consumpti laceratique
moriuntur

 ix cancer  

 in i parte cancri oriuntur iugulae quibus orientibus qui
natus fuerit erit quidem irreligiosus et perfidus sed ad omne
studium uenationis applicatus is retibus feras capiet aut
foueis decipiet uel uariis formidinibus ferroque sectabitur
aut canibus ferarum capiendarum gratia scrutabitur secreta
siluarum sed et femina si sic nata fuerit uiraginis animo haec
eadem similibus rationibus persequetur sec haec faciet si mars
cum beniuolis stellis hunc eumdem locum quacumque radiatione
respexerit  quodsi saturnus hoc idem fecerit erunt ad omne
studium piscationis applicati ut exquisitis piscationibus etiam
marinas beluas capiant si uero hoc quod diximus sidus in occasu
fuerit et locum ipsum beniuolae stellae respexerint hic qui sic
natus fuerit dormiens morietur si uero mars hunc locum uiderit
omnia quidem pericula frequenter incurret sed dormiens acerba
morte iugulabitur

 in cancri parte xx uii oritur procyon hoc oriente qui
nati fuerint erunt quidem ipsi ab omni uenationis studio
separati uerum arma uenatoribus aut facient aut parabunt id est
retia uenabula sagittas et quicquid ad instructionem eius
studii pertinet nutrient etiam canes qui ferarum cubilia et
latentes latebras praesagis naribus persequantur  si uero hoc
sidus in occasu fuerit et hunc locum mars quadrata uel diametra
radiatione respexerit iouis prospero testimonio destitutum
morsu rabidi canis lacerati simili furoris insania deperibunt ut
aquae uitantes aspectum et omnem poculorum horrentes haustum
arescentibus faucibus aquam semper desiderare perhorrescant aut
certe insidias parantes feris ipsarum lacerati morsibus
dissipantur

 x leo  

 in i parte leonis oritur canicula quae a graecis sirios
dicitur quicumque hoc sidere oriente nati fuerint effrenatos
animos ad omne studium praeposteri facinoris applicabunt erunt
etiam ab omni humanitatis gratia separati et qui libenter omnia
uiolentiae studia sectentur furiosi iracundi terribiles
minaces et quos omnes homines et oderint pariter et metuant
 erunt etiam animosi et uerbosa affluentia sermonis semper
inflati et quos ad omne conuicium incautus sermo semper
impellat noua et inaudita causarum iurgia concitantes horum cor
crebris agitationibus palpitat et uox eorum arescentibus
faucibus canum latratus imitatur ut impetu et furore commoti aut
dentes quatiant aut attritus semper exacuant  sed si hunc
locum mars uiderit fortius haec quae diximus conualescunt hi
numquam metuunt secreta siluarum sed omnium ferarum morsus prona
animositate contemnunt et frequenter illis pericula et a feris
et ab incendiis inferentur  hunc locum si maliuolae stellae
radiauerint luna quoque uidente saturnum nascentur uenatores
arenarii parabolarii qui sub conspectu populi in caueis cum
feris pugnent fiunt etiam gladiatores erunt etiam ea corporis
uelocitate ut leporem cursu comprehendant  si hoc sidus in
occasu fuerit inuentum et mars aut in ipso loco fuerit inuentus
aut locum ipsum minaci radiatione respexerit a lupis comedi
faciet aut a canibus aut a feris misera laceratione consumi 
in parte xxx leonis oritur cratera quicumque hoc sidere oriente
natus fuerit irriguos amabit campos et fontes aut riuos aut
fluuios ab alueo suo ad alia deriuabit loca erit uinearum et
amator et cultor et qui infecundis arboribus fecundos inserens
surculos glutinet uel qui buxeas arbores tondens in beluas
fingat aut uirides porticus in circulum flexis uitibus faciat
hic uinum sine admixtione aliqua libenter bibit quodsi actus
illi beniuolarum stellarum decreuerit radius humidas merces
negotiabitur  si uero hoc sidus in occasu fuerit inuentum
sine maliuolae testimonio is qui natus fuerit inter epulas et
pocula in media aetate morietur si uero maliuolarum stellarum
radius accesserit aut in dolium uinarium aut in puteum submersus
morietur aut in flumine uel lacu uel palude uel mari uel certe
in piscina uel in solio inuenietur mortuus

 xi uirgo  

 in uirginis parte u exoritur corona quicumque hoc sidere
oriente natus fuerit erit uariis deliciarum uoluptatibus
occupatus muliebrium artium studiis deditus florum et coronarum
inuentor et qui amoenis hortorum delectationibus adhaerescat
odores unguenta aromata studiosa cupiditate desiderans corpus
suum lenocinio pulchritudinis excolens stupra et adulteria
latenter exerceat sed ad uirginum pulchrarum puerorumque
concubitus prona libidinis animositate festinans  si uero in
occasu hoc sidus fuerit inuentum et aut in ipso loco saturnus
sit aut ex alio loco hanc eamdem partem minaci radiatione
respiciant maliuolae stellae mortis decernit exitium aut in
prima perimit iuuentute nam publica animaduersione percussum et
insepultum proiectum ferarum uel canum aut alituum facit
morsibus dissipari

 in uirginis signo in parte x oritur spica quicumque in
ortu spicae natus fuerit erit ruralibus officiis semper
applicatus et ad agrorum cultum patientia laboris addictus et
qui nouis seminibus per annos singulos nouitatem frugibus pariat
ad subsidium uitae multas fruges horreis condet facit etiam pro
aliarum stellarum testimonio piscatores dulciarios et his
similes  si uero in occasu hoc sidus fuerit inuentum aut
nimio feruore aestuum aut in angustiis praesidiorum aut
incursione turbabuntur si uero saturnus hunc locum minaci
radiatione respexerit faciet eum qui natus fuerit misero
paupertatis onere praegrauari ut sit per omne uitae spatium
pannis male pendentibus nudus et eum usque ad extremum diem
uitae perducit praesidio publicae miserationis alimenta
poscentem ut cum cruciatu animi pariter et corporis debitum
uitae compleat munus  quodsi mars hunc radiauerit locum ob
interceptam annonam uel male dispositam uel fraudulenta
cupiditate subtractam graui pulsatum inuidia insanientis populi
rabies dissipabit et popularibus manibus lacerati artus
metuenda acerbae mortis exempla demonstrant

 xii libra  

 in signo librae parte uiii oritur sagitta in hoc signo qui
natus fuerit erit iaculator sagittator qui uolantes aues
speciali artificii moderatione percutiat aut pisces tridente uel
cuspide inter ipsa undarum spatia figat intrepidus si uero hoc
sidus in occasu fuerit et hunc eumdem locum beniuolae cum
maliuolis aequata radiatione respexerint in exercitu constituti
et in acie positi inter acerbos hostium cumulos infinitos
hostium sanguine cruenti hostili etiam ipsi dextera caesi
moriuntur  si uero mars solus attestante mercurio hunc
uiderit locum aut si in ipso loco fuerit facit tales qui se ob
alienae gratiae uoluntatem nundinati sanguinis iactura ad mortis
spectaculum uendant si uero saturnus hoc fecerit in ludum
sententia iudicantis addicuntur in hac parte styx esse
perhibetur id est terram stygem esse nulla dubitatio est
caelestia num in exemplum timentes animo perhorrescunt 
quae de caelo lapsa terrenorum corporum lapsa sustentationibus
applicatur  in librae parte xu oritur haedus hoc signo
oriente quicumque natus fuerit erit animo uario consilioque
semper sollicito qui uariis cogitationibus implicatus numquam
quietae securitatis gratia perfruatur erit etiam obsequiis
magistratuum deputatus scriba tabularius publicorum uectigalium
tractans officia sec lasciuis moribus et praeposteris amoris
cupiditatibus obligatus uino et epulis deditus et qui rebus
publicis conuiuiorurn praeferat gratiam aptus ad saltandum et
scaenicas artes pro studiosa animositate perdiscens  si
uero hoc signum in occasu fuerit inuentum et hunc locum
maliuolae stellae minaci radiatione respexerint aut per
praecipitia proiciuntur et sic pereunt aut exercentes saltum
penduli corporis ruina misero franguntur mortis incommodo aut
puellarum concubitus caeca nocte sectantes et nimio impatientiae
ardore possessi per incognita loca pergentes aut in tecto
insidiantes somno maritorum praecipiti lapsu moriuntur si uero
beniuolae uiderint stellae dyspnoici moriuntur

 xiii scorpius  

 in i scorpii parte oritur ara hoc sidere oriente quicumque
nati fuerint cum beniuolarum stellarum testimonio erunt
sacerdotes prophetae neocori sanctissimae cuiusdam religionis
antistites diuinas quasdam artes studiosis interpretationibus
explicantes  si uero hoc sidus in occasu fuerit et hunc
eumdem locum mars aut saturnus minaci radiatione respexerit ob
sacrilegium aliquod publics animaduersione plectentur si uero
his iouis accesserit testimonium aut diis inmolati aut propter
religionem aliquam caesi sempiternis caerimoniis consecrantur
 in scorpii parte xii oritur centaurus hoc oriente quicumque
natus fuerit aut auriga erit aut equorum nutritor et cultor
aut certe exercitator aut mulomedicus aut certe equitiarius si
uero hunc locum mars prospera radiatione respexerit faciet inter
equites militare quodsi mercurius hunc locum uiderit faciet
herbarios qui herbas sollerti arte collectas ad medelas
laborantium pecorum seruent  si uero hoc sidus in occasu
fuerit et hunc locum maliuolae respexerint stellae aut ex alto
proiectus aut quadrupedis animalis impetu aut equi calce aut
deiectus equo morietur aut euerso curru equis trahentibus misera
morte lacerabitur

 xiu sagittarius  

 in sagittarii signo in parte u oritur arcturus hoc signo
oriente qui natus fuerit erit talis qui amicorum secreta fideli
taciturnitate custodiat huic opes regiae credentur aut aerarium
populi aut aedes publicae si uero hunc locum maliuolae
radiauerint stellae aut cura illis populi credetur aut fiunt
domus regiae ianitores aut quibus in palatio admittendi uel
salutandi officia credantur  si uero hoc sidus in occasu
fuerit inuentum et hunc locum saturnus cum mercurio quacumque
radiatione respexerit faciet grauis criminis pulsatos inuidia
et publico carceri traditos uinctos catenis cum miseris
cruciatibus interire

 in sagittarii parte x oritur cygnus hoc sidere oriente qui
natus fuerit aut aues capiet aut aues mercabitur aut ingenioso
studio auibus humanae sonum uocis insinuat aut palumbos
studiose nutriet si uero hoc sidus in occasu fuerit inuentum
dum sibi ex alienis praesidiis parant subsidia facultatum ab
hostibus captiuitatis onere deprimuntur aut propter spoliorum
furta publica animaduersione plectuntur

 xu capricornus  

 in primis partibus capricorni oritur ofiuchus hoc sidere
oriente qui nati fuerint erunt marsi qui pestiferos angues
sopitis ac mitigatis aculeis nutrient si uero hoc sidus in
occasu fuerit inuentum et mars hunc locum quacumque radiatione
respexerit uenenati serpentis ictu moriuntur  in parte uiii
capricorni oritur delfinus quicumque hoc sidere oriente natus
fuerit habebit natandi studium sed cum saturni testimonio
urinator erit cum martis uero et mercurii petaminarios
ephalmatores orchestopalarios petauristarios aut certe nautas
cursus agilitate perspicuos si uero hoc sidus in occasu fuerit
inuentum et hunc locum saturnus minaci radiatione respexerit in
mari uel in fluuio procellis et turbinibus erit submersus

 in x parte capricorni oritur lyra quicumque hoc sidere
oriente nati fuerint erunt aequi rectique cupidi ad omne apti
aequitatis officium indices scelerum quibus publica iudicia
quaestionesque credantur si uero hunc locum saturnus quacumque
radiatione respexerit erunt tortores carnifices qui malos
homines pronae cupiditatis studio persequentur si uero hoc sidus
in occasu fuerit inuentum publicis tormentis lacerati aut
exusti ignibus aut torti quaestione legitima peribunt
praesertim si hunc locum mars saturnusue respexerit

 in xu parte capricorni oritur cepheus quicumque hoc sidere
oriente nati fuerint erunt graues austeri omni seueritatis
auctoritate et metuendi uultum semper ex morum integritate
fingentes qui stoicam sectam uero sequantur affectu tales
fuerunt apud ueteres catones talis nostris temporibus tullianus
qui seueritatis merito etiam ordinarii consulatus insignia
consecutus est  quodsi in hoc loco uenus et mercurius fuerint
attestantes arte tragica carmina aut legunt semper aut faciunt
si uero hoc sidus in occasu fuerit inuentum in scopulis in
quibus aliquando perclitati fuerant misera corporis iactura
morientur aut nati statim peribunt aut propter incestum publica
animaduersione plectuntur ut nouellae his et inauditae mortis
inferatur exitium

 xui aquarius  

 in aquaria parte xii oritur aquila quicumque in ortu huius
sideris nati fuerint ex caede hominum et ex spoliis habebunt
uitae subsidia capient etiam feras pariter et domabunt erunt
praeterea fortes militares quorum uirtute atque praesidio
bellorum metuendi impetus sopiantur erunt sane tanta uirtute ut
nudo praediti pectore hostes sequantur ut ad laudem suam
proficere credant si mortem secura animositate contempserint
 quodsi hunc locum beniuolae stellae prospera radiatione
respexerint liberabunt patriam condent etiam alias ciuitates
et deuictis uel subiugatis gentibus triumphabunt quodsi mars
hunc locum saturnusue respexerit faciet praepositos tribunos
ministros imperatorum uel satellites regum et quibus cura
imperii uel armorum custodia credatur si uero in occasu fuerit
hoc sidus inuentum faciet natos suffocari

 in aquarii parte xx oritur cassiopea hac oriente qui nati
fuerint erunt aurifices bracteatores inauratores
emplastratores margaritarii has omnes artes ingeniosa
conuersatione tractantes ex his artibus maxima uitae suae
subsidia habebunt si uero hoc sidus in occasu fuerit inuentum
hi qui nati fuerint aut ex ruina peribunt aut interfecti
morientur

 xuii pisces  

 in piscium parte xii oritur andromeda quicumque hoc sidere
oriente nati fuerint contra homines crudeli semper feritate
grassabuntur erunt autem aut poenarum publicarum ministri aut
carceris custodes aut carnifices quibus occidendorum hominum
officia credantur  quodsi beniuola stella cum maliuolis
iuncta hunc eumdem locum uiderit facit ergastulis praepositos
uel metallis si uero hoc sidus in occasu fuerit inuentum et
locum istum maliuolae stellae respexerint facient feris obici
aut in crucem tolli quodsi sic maliuolis ordinatis beniuolarum
stellarum fauor accesserit facient in ludum dari uel perpetuis
stringi uinculis catenarum  in piscium parte xxi oritur
equus quicumque hoc sidere oriente nati fuerint erunt
praeterea curiosi aurigae agitatores equites ueredarii
speculatores nonnumquam medici sed qui herbis medelas hominibus
pecoribusque componant si uero cum maliuolis stellis in occasu
fuerit hoc sidus aut calcis ictu aut deiectus curabitur aut
uersato seruatos uehiculo faciet interire et misera corporis
laceratione quassatos  in extremis partibus piscium oritur
ingeniculus qui a graecis engonasin dicitur hoc sidere oriente
quicumque nati fuerint erunt sagaces callidi uariis instructi
dolis mendaces qui homines uariis insidiis appetant et qui
effrenata semper animositate grassentur cum testimonio uero
martis et lunae erunt funambuli oribatae neurobatae occidente
hoc sidere qui nati fuerint ex uariis insidiis periclitabuntur
quem locum si mars radiauerit uiui exurentur

 in extremis partibus piscium in laeua parte consurgit belua
quae a graecis cetos uocatur quicumque hoc sidere oriente nati
fuerint erunt piscatores sed magnorum piscium hi enim phocas
canes marinos xifias thynnos corcodillos capient habebunt
etiam officia quae ex salibus sunt uel ex salsamentis et a
liquamine et haec mercabuntur si uero hoc sidus in occasu
fuerit et mars hunc locum radiauerit natantes in fluuio uel in
mari a corcodillis uel a canibus a huiuscemodi beluis
consumentur

 septentrio oriente septentrione qui est inter pisces et
arietem hoc est inter initium finemque mundi qui in uno
infixus loco et in ipso mundi uertice collocatus axem mundi
perpetua celeritate contorsit hoc itaque signo oriente quicumque
nati fuerint erunt mansuetarii ferarum id est qui ursos uel
tauros uel leones deposita feritate humanis conuersationibus
socient si uero septentrio in occasu fuerit inuentus attestante
marte a feris interibunt  extremus est anguis qui inter
duas arctos positus in modum fluminis sinuosis flexibus labitur
quicumque hoc sidere oriente nati fuerint erunt marsi uel qui
uenenis et herbarum pigmentis salutaria soleant remedia
comparare si uero hoc sidus in occasu fuerit inuentum serpentum
morsu icti uel certe hausto ueneno peribunt  lygnus quoque
ad huius signi pertinet partem quicumque hoc sidere oriente nati
fuerint erunt metallorum inuentores qui latentes auri et
argenti uenas et ceterarum specierum sollertibus inquisitionibus
persequantur erunt etiam monetarii si uero hoc sidus in occasu
fuerit inuentum et mars in ipso loco fuerit uel in diametro uel
in quadrato aut incensa domo conflagrabuntur aut publica
sententia flammis ultricibus concremabuntur

 illud etiam scire debemus quod si illa hora qua completur
partus aut terrae motus fuerit aut caelum tonauerit quicumque
natus fuerit semper tremulo corpore instabilis erit qui dubio
gressu trepidantibusque uestigiis per omnia horarum momenta
imminentium culminum speret ruinas et metuat  huic oculi
micabunt et ardenti acie omnia perhorrescunt nec uerba certum
ordinem seruant sed impeditus sonus uocis tremulum murmur
exibilat aut strictis faucibus in ipso semper exitu uerba
deficiunt putabunt semper tonare terram semper moueri semper
omnia ruere et caducis erroribus agitati rectae conuersationis
ordinem perdent haec sunt mauorti decus nostrum barbaricae
sphaerae principia haec est chaldaici operis disciplina

 xuiii  

 nunc ad sequentes partes sphaerae barbaricae omnem
tractatum transferam quae moeriogenesim ex aliqua parte
imitatur quicquid enim moeriogenesis de singulis minutis
pronuntiat hoc nos de singulis faciemus partibus integer itaque
horoscopi gnomon ponendus est ut uero pars sollerti
computatione collecta apotelesma fideli faciat pronuntiatione
proferri si uero aliter totum quicquid promissum fuerit uitiis
ac mendaciis obumbratur nunc itaque incipientes ab ariete
singulas partium uires atque earum apotelesmata secundum
sphaeram barbaricam proferemus

 xix aries  

 in arietis i parte quicumque habuerint horoscopum si
beniuolarum stellarum radius accesserit nascentur reges duces
prospere semper ducentes exercitum in arietis parte ii
quicumque habuerint horoscopum erunt contumaces fures et qui
semper praepostero furore grassentur domicilium suum ad
peregrinas regiones transferentes si uero in hac parte
horoscopo constituto mars testimonium adhibuerit et lunam de
quadrato uel de diametro uiderit praedictis facinoribus detectis
publica animaduersione plectuntur  in arietis parte iii
quicumque habuerint horoscopum erunt surdi unioculi stolido
fatuitatis stupore confecti in arietis parte iu quicumque
habuerint horoscopum erunt fures qui in isto facinore deprehensi
occidantur in arietis parte u quicumque habuerit horoscopum
magno populo praeerit et de rebus maximis iudicabit et
praeponetur omnibus suis merito dignitatis erit iustus integer
sobrius qui religiones patrias cum maxima ueneratione tueatur
sed omni praeconio bonitatis ornatus morte sua morietur  in
arietis parte ui quicumque habuerit horoscopum erit amicus
regum et potentium iudicum maximorum illustribus ornatus
dignitatis insignibus et omnia in se gloriae ornamenta
circumferens alium artis cuiusdam conmendabunt merita alius
militaribus officiis praeerit sed hi morte sua moriuntur in
arietis parte uii quicumque habuerit horoscopum cum testimonio
iouis erit athleta cum martis uero testimonio gibberosus
biothanatus  in arietis parte uiii quicumque habuerint
horoscopum cum testimonio maliuolarum stellarum erunt athletae
sed quos nobilitent illustrium merita uirtutum sed hi post multa
insignia biothanata pereunt morte si uero ad hanc partem
beniuolarum stellarum radius accesserit erunt uates maxima in
animo diuinitatis insignia praeferentes in arietis parte ix
quicumque habuerint horoscopum in prima aetate positi biothanata
morte morientur  in arietis parte x quicumque habuerint
horoscopum erunt perfidi irreligiosi periuri sed hi uariis
uitiorum ualitudinibus oppressi in prima aetate morientur in
arietis parte xi quicumque habuerit horoscopum ioue aut in
eadem parte constituto aut de trigono partili radiatione
coniuncto erit potens magnificae praeferens dignitatis
insignia quem regibus aut potentibus uiris fida amicitiae
necessitudo coniungat diues aflluens grandia terrarum ac
possessionum spatia possidens famosus dux omni dignitatis
honore cumulatus et prosperis famae testimoniis adornatus et
hic morte sua morietur  in arietis parte xii quicumque
habuerit horoscopum ioue et uenere in ipsa parte constitutis cum
testimonio lunae uel si hanc eamdem partem luna trigonica
radiatione respiciat erit praeclarus splendore nobilitatis
ornatus diues et cui facile omnia conferantur dignitatis
insignia longaeuus morietur in arietis parte xiii quicumque
habuerint horoscopum erunt steriles quibus semper desiderata
soboles denegetur sed hi media aetate morientur  in arietis
parte xiu quicumque habuerit horoscopum erit negotiator sed
affluentibus diuitiis instructus fenerator de mensis publicis
colligens magna diuitiarum subsidia notus omnibus semperque
perspicuus hic locus etiam textores faciet uel qui lanas
purpurasque pertractent senes morientur in arietis parte xu
quicumque habuerit horoscopum erat impudica libidinum labe
pollutus et impuris semper uitiis obligatus cinaedus publica
damnatus infamia si uero mulier fuerit similis eam impuritatis
libido percutiet  in arietis parte xui quicumque habuerit
horoscopum assiduis intestinorum doloribus cruciabitur sed his
laniatus morietur si uero fuerit femina in partu extremae uitae
munus implebit in arietis parte xuii quicumque habuerit
horoscopum erit auceps uenator uel nutritor auium aut ferarum
si uero ad horoscopum testimonium martis accesserit a feris uel
a canibus lacerabitur et morietur  in arietis parte xuiii
quicumque habuerit horoscopum erat mulio uel mularum pastor sed
hic a modica bestia id est a phalangione aut a mure araneo aut
a scorpione percussus interibit quodsi horoscopum mars minaci
radiatione respexerit a lupo comestus morietur in parte xix
arietis quicumque habuerit horoscopum in primo aetatis uestibulo
constitutus morietur  in arietis parte xx et xxi et xxii
quicumque habuerit horoscopum si ad eam partem iouis prosperum
accesserit testimonium uel sit in ipsa parte iuppiter
constitutus erit diues multa et praeclara ornatus sobole
filiorum uel multorum fratrum praesidio munitus sed hunc eumdem
regibus uel potentibus uiris fida amicitiae merita coniungent
erit cultor deorum omni praeconio bonitatis ornatus bonus
beniuolus iustus longaeuus felix in senectute et qui morte
sua moriatur  in parte xxiii arietis quicumque habuerit
horoscopum erit strumaticus exulcerata macularum labe
possessus uel certe elephantiosus in parte xxiu arietis
quicumque habuerit horoscopum   in parte xxu arietis
quicumque habuerit horoscopum erit aurifex bracteator aut
marmorarius uel his similis in parte xxui arietis quicumque
habuerit horoscopum ita erit timidus ut per omnia horarum
momenta uanis suspicionibus expauescat  in parte xxuii
arietis quicumque habuerit horoscopum erit lanarius siricarius
textor in parte xxuiii arietis quicumque habuerit horoscopum
latrinas semper cloacasque mundabit uel ad opus publicum
damnabitur sententia iudicantis in parte xxix arietis quicumque
habuerit horoscopum erit tonsor in parte xxx arietis quicumque
habuerit horoscopum erit tonsor in parte xxx arietis id est
in extrema cauda quicumque habuerint horoscopum erunt insani
caduci frenetici oligochronii

 xx taurus  

 in tauri parte i quicumque habuerit horoscopum erit uates
entheus sed qui in templis uaticinari consueuerit in parte ii
tauri quicumque habuerint horoscopum baiulabunt stercora
latrinas cloacasque purgabunt in parte iii tauri quicumque
habuerint horoscopum erunt agricolae aratores in iu parte tauri
quicumque habuerint horoscopum erunt famosi scaenici qui in
sacris certaminibus consequantur insignia coronarum  in parte
u tauri quicumque habuerit horoscopum marte ibi posito uel
minaci radiatione coniuncto ex grauibus offensis morietur in
parte ui tauri quicumque habuerint horoscopum erunt exoleti ad
omne uitium impuritatis applicati reumatici cinaedi sed quos
grauis semper pulset infamia in parte uii tauri quicumque
habuerit horoscopum erit haruspex augur praestigiator in uiii
parte tauri quicumque habuerit horoscopum nouis et repentinis
prouectus honoribus subito morietur  in parte ix tauri
quicumque habuerint horoscopum erunt turpes infames omnium
uitiorum labe polluti in parte x tauri quicumque habuerint
horoscopum erunt mali maligni malitiosi et qui omnibus
infelicitatis quassentur incommodis sed hi biothanata semper
morte morientur in parte xi tauri quicumque habuerint
horoscopum malignis humoribus uitiato corpore intumescunt et
hydropici morientur  in parte xii tauri quicumque habuerint
horoscopum concremati ignibus pereunt in parte xiii tauri
quicumque habuerit horoscopum erit praepositus athletarum uel
magister palaestrae in parte xiu tauri quicumque habuerit
horoscopum erit corpus eius foedis odoribus possessum ut
hircini foetoris miserum semper uirus exsudet in parte xu tauri
quicumque habuerint horoscopum erunt mendaces et ab omni fide
ueritatis separati erunt etiam edaces gulae uentrisque
libidinibus seruientes  in parte xui tauri quicumque
habuerint horoscopum erunt ad omnia uitia coinquinati in parte
xuii tauri quicumque habuerint horoscopum erunt fabri
ferrarii in parte xuiii tauri quicumque habuerint horoscopum
erunt semper serui humiles pistores in parte xix tauri
quicumque habuerint horoscopum erunt steriles et quibus semper
filii denegentur quodsi mars in ipsa parte fuerit aut ex alto
cadentes aut in humido loco uel in aqua morientur  in parte
xx tauri quicumque habuerint horoscopum erunt foeda impuritate
polluti cinaedi miseris libidinibus seruientes si uero
mulieris fuerit ista genitura publice prostituetur in fornice
in parte xxi tauri quicumque habuerint horoscopum lanceati
morientur in parte xxii tauri quicumque habuerint horoscopum
erunt gibberosi ridiculi et biothanati  in parte xxiii
tauri quicumque habuerint horoscopum erunt uoce rauci lenones
cinaedi infamiae semper labe polluti quodsi beniuolae stellae
aut in ipso loco fuerint aut hunc eumdem locum trigonica
radiatione respexerint erunt tragoedi comoedi krykes in
parte xxiu tauri quicumque habuerint horoscopum erunt musici
sed si hunc eumdem locum maliuolae stellae radiauerint
biothanata morte morientur  in parte xxu tauri quicumque
habuerint horoscopum erunt fullones aut certe tonsores in parte
xxui tauri quicumque habuerint horoscopum extincto uno oculo
etiam surdi fient in parte xxuii tauri quicumque habuerint
horoscopum erunt pantomimi sed cinaedi in parte xxuiii tauri
quicumque habuerint horoscopum multa possidebunt infinitis
lucris acquisitus illis diuitiarum cumulus accedet sed in
posteriore aetate erunt miseri

 inter cornua tauri quicumque habuerit horoscopum erit rex uel
dux qui autem in dextro cornu habuerit horoscopum erit princeps
uel dux magnus gloriosus terribilis et cui imperium nauale
credatur uel qui pedestrem ducat exercitum subiugabit alias
ciuitates alis liberabit sed huic in perpetuum soboles
denegatur hinc etiam satis felices nascentur eunuchi et quibus
regni tuitio credatur multis multa praestabunt decernuntur
illis imagines pariter et tituli sed postea offenso principe
mala morte morientur

 oritur etiam cum tauro nauis qui ibi habuerint horoscopum
erunt negotiatores hilares semper et laeti quodsi ibi beniuola
stella fuerit erunt potentes nauicularii quodsi et martis
accesserit testimonium et lunae et per mare et per terras ducent
exercitum equitibus peditibusque praepositi sed hi ira
principis aut indignatione morientur qui autem in ipsa naui
habuerint horoscopum erunt nautae gubernatores negotiatores
aut fabri architecti nauium

 xxi gemini  

 in parte i geminorum quicumque habuerint horoscopum si in
ea parte saturnus fuerit inuentus aut si eam saturnus
quacumque radiatione respexerit erunt potentes magni primi
prouinciae suae ciuibus suis cum maximo honore metuendi sed hi
cum maxima principis indignatione morientur  in parte ii
geminorum quicumque habuerit horoscopum ioue illic cum saturno
posito praesertim si in oportunis geniturae locis luna collocata
plena lumine ad ipsos feratur erit dux qui equitum peditumque
ducat exercitum cui nauale committatur imperium subiugabit
plurimos ignota sibi uidebit loca ut usque in longinqua loca
potestatis etiam dentur insignia erit sane iustus religiosus
plurimis multa praestans susceptis filiis morte sua morietur
 in parte iii geminorum quicumque habuerint horoscopum erunt
sacerdotes uel principes aut reges sacrorum in parte iu
geminorum quicumque habuerint horoscopum erunt eximia
pulchritudine corporis speciosi quos regibus corporis
pulchritudo commendet ut in amorem eorum regis desideria semper
exaestuent in parte u geminorum quicumque habuerint horoscopum
erunt nobiles et erecto superbiae spiritu subleuati  in parte
ui geminorum quicumque habuerint horoscopum erunt diuini
enthei uates in parte uii geminorum quicumque habuerint
horoscopum erunt carceris custodiarumque custodes in parte uiii
geminorum quicumque habuerint horoscopum si mercurius in ipsa
parte locum habuerit erunt musici si mars salpistae sed hi
morientur in bello in parte ix geminorum quicumque habuerint
horoscopum praesente marte erunt operarii laturarii perpetuo
infelicitatis onere praegrauati  in parte x geminorum
quicumque habuerit horoscopum pulmonum dolore morietur in parte
xi geminorum quicumque habuerint horoscopum erunt oplomachi in
parte xii geminorum quicumque habuerit horoscopum marte
praesente punctu teli morietur mulieres autem in partu
deficient in parte xiii geminorum quicumque habuerint
horoscopum inflato uentre hydropici morientur in parte xiu
geminorum quicumque habuerint horoscopum marte praesente de
alto loco lapsi misera morte morientur  in parte xu
geminorum quicumque habuerint horoscopum erunt balneatores
mediastini in parte xui geminorum quicumque habuerint
horoscopum erunt pantomimi sed quos multorum amoribus perspicua
pulchritudo corporis semper insinuet sed erunt molli ac delicato
corpore in parte xuii geminorum quicumque habuerint
horoscopum faciet eos pulchritudo et corporum magnitudo
perspicuos erunt sane uerecundi et propter hoc amici regum 
in parte xuiii geminorum quicumque habuerint horoscopum erunt
athletarum exercitatores palaestricis semper obsequiis deputati
in parte xix geminorum quicumque habuerint horoscopum marte
praesente ferro morientur quodsi saturnus in ea parte fuerit
aquam haurientes perpetuis laboribus deteruntur quodsi luna in
squamosis signis posita plena lumine feratur ad martem uel
minuta ad saturnum elephantiaci fient  in parte xx
geminorum quicumque habuerint horoscopum marte praesente
habebunt populi gubernacula et eis popularia iudicia credentur
sed biothanata morte morientur in parte xxi geminorum quicumque
horoscopum habuerit si saturnus in eodem loco fuerit et si
luna bene sit collocata erit affluentibus diuitiis copiosus
nobilis regum amicus paucorum filiorum pater aut paucorum
fratrum frater sed longaeuus morietur  in parte xxii
geminorum quicumque habuerit horoscopum erit citharoedus
musicus maxima praeferens ex hoc nobilitatis insignia et quem
regibus amicitiae necessitudo coniungat sed hic biothanata morte
morietur in parte xxiii geminorum quicumque habuerit
horoscopum erit uirtute strenuus in bello nobilis et quem
omnibus ob hoc prosperum testimonium famae commendet sed iste
sine filiis morietur  in parte xxiu geminorum quicumque
habuerint horoscopum erunt cursores et qui perpetuo laboris onere
praegrauentur in parte xxu geminorum quicumque habuerint
horoscopum marte ibi posito uel de diametro respiciente uel de
quadrato de alto lapsi pereunt et uel fractis pedibus
interibunt aut a feris bestiis lacerati deficient  in parte
xxui geminorum quicumque habuerint horoscopum erunt sacerdotes
haruspices prophetae sed regibus fideli amicitia iuncti
quodsi saturnus in ea parte fuerit faciet cinaedos sed qui regis
indignatione moriantur in parte xxuii geminorum quicumque
habuerint horoscopum erunt aeditui custodesque templorum uel qui
sacrorum officiis deputentur aut hieroduli  in parte
xxuiii geminorum quicumque habuerint horoscopum erunt caduci
mente capti oligochronii in parte xxix geminorum quicumque
habuerint horoscopum erunt litigiosi contentiosi qui semper
litibus contentionibusque uersentur si uero mars in ipsa parte
fuerit uel si locum ipsum quadrata uel diametra radiatione
respexerit lacerati a canibus sine filiis morientur  in
parte xxx geminorum quicumque habuerint horoscopum luna
existente in eadem parte erunt nobiles noti sed in prima positi
aetate morientur quodsi in ultima linea geminorum fuerit
horoscopus et in eodem loco mars fuerit inuentus a bestia uel a
uipera percussi pedem uel femur perdent

 xxii cancer  

 inter oculos cancri quicumque habuerint horoscopum orbi uel
unoculi erunt in i parte cancri quicumque habuerint horoscopum
luna in eadem parte constituta erunt negotiatores nobiles
radiante saturno nautae piscatores tabernarii caupones et
his similia exercentes semper uiles ignobilesque in parte ii
cancri quicumque habuerint horoscopum erunt nimia potentia ac
nobilitate perspicui uiolenti qui alienam substantiam factiosa
cupiditate possideant ibunt sane per itinera infinita sed morte
repentina morientur  in parte iii cancri quicumque
habuerint horoscopum erunt negotiatores laboriosi non
consistentes loco in parte iu cancri quicumque habuerint
horoscopum inimicos suos omni genere semper impugnant et
superiores semper efficiuntur in omni certamine in parte u
cancri quicumque habuerint horoscopum lumina eorum calculosis
uulneribus imbuentur in parte ui cancri quicumque habuerint
horoscopum oculi eorum peruersa semper acie uertentur  in
parte uii cancri quicumque habuerint horoscopum habebunt in
capite tubera sed si luna ad horoscopum feratur erunt astuti
impii quodsi lunam et horoscopum mars radiatione aliqua
aspexerit latrocinantes crudeli feritate grassantur sed hi aut
in crucem tolluntur aut publica animaduersione peribunt  in
parte uiii cancri quicumque habuerint horoscopum erunt caeci
haec pars inter oculos cancri idest in iu parte nebula est
de qua frequentissime diximus in ix parte cancri quicumque
habuerint horoscopum erunt nautae gubernatores qui naues per
omne pelagus periti artificii moderatione gubernent in parte x
cancri quicumque habuerint horoscopum omnia efficaci
conuersatione complebunt   in parte autem xxu cancri qui
nati fuerint luna praesente uel radios commodante erunt omni
felicitate prouecti sec hi se stupris adulteriisque
commaculabunt quorum adolescentia laudetur posterior uero
infametur aetas hoc idem pars haec in mulierum genituris
decernit 

 xxiii leo  

 in i leonis parte quicumque habuerint horoscopum erunt
lenones rauca uoce oriputidi hoc et in illis partibus quae in
ore sunt simili ratione perficitur in parte ii leonis
quicumque habuerint horoscopum erunt reges potentes sed
quotienscumque ad eumdem locum mars uenerit aut saturnus grauia
illis bellorum certamina concitantur in hac parte stella limpida
est de qua in praecedentibus diximus  in parte iii leonis
quicumque habuerit horoscopum erit rex duplex possidens regnum
multas prouincias uirtutis suae potestatibus adsocians sed et
in hac parte haec eadem stella radios suos ostendit in parte iu
leonis quicumque habuerit horoscopum erit uenator in parte u
leonis quicumque habuerit horoscopum erit athletarum magister uel
unctor in parte ui leonis quicumque habuerit horoscopum
athleta nascetur  in parte uii leonis quicumque habuerit
horoscopum erit hymnologus in parte uiii leonis quicumque
habuerit horoscopum erit ex quodam artificio clarus et nobilis
si beniuolae stellae  hoc idem fecerint erunt cinaedi et
pantomimi mulieres uero meretrices erunt quae pudorem suum
passiuis libidinum conuersationibus uendant  in parte ix
leonis quicumque habuerint horoscopum erunt obstetrices alienos
filios nutrientes quodsi luna in horoscopo fuerit crescens
lumine attestantibus beniuolis stellis regum uel potentium
filios nutrient in parte x leonis quicumque habuerit horoscopum
erit dux nobilis sagittator si uero mars horam lunamque
uiderit gladiatores erunt 

 xxiu uirgo  

 in i uirginis parte quicumque habuerint horoscopum si sit
luna plena luminibus uel si prosperum horoscopo testimonium
perhibeat erunt magna nobilitate perspicui erunt postea cum
rege uel cum regina insinuati merito litterarum habebunt
plurimos in sua potestate sed si mars hunc radiauerit locum
cinaedos facient et morientur in humidis locis in parte ii iii
iu u uel ui uirginis quicumque habuerint horoscopum erunt
speciosi sacerdotes prophetae haruspices magna nobilitate
perspicui religiosi potentes habentes maxima diuinitatis
insignia  in parte uii uirginis quicumque habuerint
horoscopum luna crescente uel in horoscopo constituta erunt
sacerdotes haruspices diuini religiosi potentes aduersarios
cum summa auctoritate semper opprimentes quodsi luppiter et mars
hunc eumdem locum radiauerint erunt duces sed qui contra
barbaros exercitum ducentes perdant sed si mercurius testimonium
perhibuerit erunt praepositi thesaurorum et feneratores 
quotienscumque autem saturnus ad hunc locum uenerit in magna
penuria constituentur si iuppiter solus in hoc loco fuerit
omnia decernuntur felicitates insignia si luna crescens lumine
ioui commodauerit radios cum potentibus pulchritudinis merito
fida illos amicitiae necessitudo coniunget quodsi uenus in ipso
loco fuerit faciet mulieres prostitutas si uero sub ipsa spica
hora fuerit erunt pistores sed qui inter collegas suos
habeant principatum si uero iuxta spicam fuerit horoscopus
erunt infelices pauperes miseri  in parte uiii uirginis
quicumque habuerint horoscopum id est in ipsa spica erunt
religiosi iusti magnifica nobilitate perspicui affluentibus
diuitiis ornati et qui gaudeant felici sobole filiorum sed in
prouecta aetate morientur in parte ix uirginis quicumque
habuerint horoscopum erunt luctatores sed qui in omnibus
certaminibus consequantur insignia coronarum in parte x
uirginis quicumque habuerint horoscopum erunt latrones effrenata
cupiditate semper immundi  in parte xi uirginis quicumque
habuerit horoscopum erit athleta sed qui gloriosae consequatur
nobilitatis insignia diues ac diuitum mulierum maritus sed
morte uiolenta morietur in parte xii uirginis quicumque
habuerint horoscopum erunt iusti religiosi maxima dignitatis
insignia reportantes erunt profetae sacerdotes erunt uel
magnorum templorum uel ciuitatum uel prouinciarum rectores sed
his frequenter populorum iudicia credentur habebunt autem ex
infortuniis filiorum maximos dolores  in parte xiii uirginis
quicumque habuerint horoscopum erunt citharoedi uel hymnologi
in parte xiu uirginis quicumque habuerint horoscopum erunt
musici in parte xu uirginis quicumque habuerint horoscopum
erunt elegantes qui uirginum concubitus saepe sectentur
habebunt in femore uitium et eos frequenter uitiosis humoribus
concretus sanguis inquietabit in parte xui uirginis quicumque
habuerint horoscopum erunt magni plura negotia tractantes sed
biothanata morte morientur  in parte xuii uirginis quicumque
habuerit horoscopum erit gladiator publicis uoluptatibus
deputatus in parte xuiii uirginis quicumque habuerint
horoscopum erunt beati et primi sacerdotes docti amici regum
et qui a mulieribus amentur semper quodsi mars in ipsa parte
fuerit uel in occasu partis mulieris causa publica morte
plectentur  in parte xix uirginis quicumque habuerit
horoscopum erit architectus structor parietarius uel
marmorarius in parte xx uirginis quicumque habuerint
horoscopum erunt musici citharoedi cantica dulci uocis
modulatione cantantes sed hi ad clientelas patronorum
pertinebunt obsequiis semper amoris sibi gratiam comparantes in
uirginis xxi parte quicumque habuerint horoscopum id est in
extremo pede erunt homines qui plurimis se negotiorum generibus
inuoluant sed his frequenter iudicia credentur quidam amicitias
adfectabunt iudicum  in parte xxii uirginis quicumque
habuerit horoscopum  in parte xxx uirginis quicumque
habuerint horoscopum quae pars in extrema linea est
attemptabuntur daemone quodsi mars aut in ipsa fuerit parte aut
in occasu partis a piratis capti interficientur in mari

 xxu libra  

 in i parte librae quicumque habuerit horoscopum erit pulchro
corpore et amabilis gratia uenustatis ornatus quodsi saturnus
in hac parte fuerit erit omni corpore incolumis in parte ii
librae plurimae sunt stellae in quibus sunt aliae masculinae
aliae femininae quicumque in masculinis stellis habuerint
horoscopum erunt hymnodici nobiles quibus deorum secreta
credantur qui uero in femininis habuerint stellis erunt cinaedi
gratia semper urbanitatis perspicui  in iii parte librae
quicumque habuerint horoscopum erunt sacerdotes iusti longaeui
in iu parte librae quicumque habuerit horoscopum erit
citharoedus musicus dulcisonis uocibus ornatus in u parte
librae quicumque habuerint horoscopum erunt diuites copiosi sed
qui semper in iudiciis uersentur in ui parte librae quicumque
habuerint horoscopum erunt diuites magna negotiationis officia
tractantes  in uii parte librae quicumque habuerint
horoscopum marte in ipsa parte constituto a piratis capti
crudeli morte moriuntur aut a bestiis magnis lacerantur in
parte uiii librae quicumque habuerit horoscopum erit balneator
mediastrinus in parte ix librae quicumque habuerit horoscopum
erit aleator populari notione perspicuus haec autem pars etiam
in litteris uehementer peritos efficit

 in parte x librae quicumque habuerit horoscopum erit
cinaedus publica pulsatus infamia quodsi mulieris fuerit ista
genitura erit passiuis libidinum cupiditatibus prostituta in
xi parte librae quicumque habuerit horoscopum hydropica morte
morietur in xii parte librae quicumque habuerint horoscopum in
iudiciis cum omnium notitia uersabuntur in parte xiii librae
quicumque habuerit horoscopum erit religiosus iustus cui
publica iudicia credantur et quem rex amico diligat semper
adfectu sed hic prouecta aetate morte sua morietur  in
parte xiu librae quicumque habuerit horoscopum erit sculptor et
qui deorum simulacra miro artificii splendore perficiat in parte
xu librae quicumque habuerit horoscopum erit regina sine filiis
oligochronia biothanata morte morietur in parte xui librae
quicumque habuerit horoscopum erit negotiator sed qui peregrinas
merces aduehat semper  in parte xuii librae quicumque
habuerit horoscopum in septentrionali scilicet parte si luna
bene posita ad beniuolas plena lumine feratur faciet litteratos
scribas regum uel quibus dictandi committatur officium magno
nobilitatis honore perspicuos in xuiii parte librae quicumque
habuerit horoscopum in crucem iussu imperatoris tolletur aut
praesente imperatore torquebitur aut iussu principali
suspendetur sed tunc cum mars in ipsa parte fuerit inuentus 
in parte xix librae quicumque habuerit horoscopum incursu
repentino hostium capietur in parte xx librae quicumque
habuerint horoscopum in septentrionali scilicet parte erunt
medici famosa artis nobilitate perspicui si uero mars in ipsa
parte fuerit inuentus habebunt actus de mensuris et ponderibus
sed sine filiis morientur in parte xxi librae quicumque
habuerint horoscopum erunt geometrae oligochronii  in parte
xxii librae quicumque habuerint horoscopum si mars in ipsa
parte fuerit inuentus de alto lapsi uel praecipitati crudeli
morte moriuntur in parte xxiii librae quicumque habuerit
horoscopum erit aut rex aut regina sed multis relictis
superstitibus ferro morietur in parte xxiu librae quicumque
habuerint horoscopum erunt negotiatores qui peregrinas merces
aduehant in nauibus si uero mars in ipsa parte fuerit uel in
occasu fuerit a piratis capti morientur  in parte xxu
librae quicumque habuerit horoscopum erit faber ferrarius uel
qui res metallicas tractet in parte xxui librae quicumque
habuerit horoscopum erit textor gerdius sed cuius animus
insaniae ualitudine saepe quatiatur in parte xxuii librae
quicumque habuerint horoscopum erit pigmentarius uel turarius in
parte xxuiii librae quicumque habuerint horoscopum erunt
diuites sacerdotes  in parte xxix librae quicumque
habuerint horoscopum erunt religiosi iusti beniuoli omni
bonitate ornati in parte xxx librae quicumque habuerint
horoscopum erunt mendaces uerbosi affluentia sermonis inflati
quodsi beniuolae stellae illic fuerint collocatae erunt medici
magni peregrinatores biothanati in boote quicumque habuerint
horoscopum erunt diuini astrologi artis chaldaicae periti

 xxui scorpius  

 in parte i scorpii quicumque habuerit horoscopum erit
incantator qui latentes dolores mitiget potestate uerborum in
parte ii scorpii quicumque habuerint horoscopum erunt turpes
meretricio squalore saepe polluti in parte iii scorpii
quicumque habuerint horoscopum erunt nani gibberosi ridiculi
in parte iu scorpii quicumque habuerint horoscopum erunt nani
regum uel imperatorum deliciis deputati  in parte u scorpii
quicumque habuerint horoscopum lune bene posita erunt nobiles
iusti religiosi qui praeclaro affinitatis ornati consortio
habebunt plurimos liberos sed hi ex magisterio uel
interpretationibus habebunt uitae substantiam erunt regis
scribae litterarum tractantes officia sua hos fida regum
amicitia nobilitabit in parte ui scorpii quicumque habuerint
horoscopum erunt sacerdotes diuites liberos multos habentes
sed frequenter ex regum indignatione morientur  in parte uii
scorpii quicumque habuerit horoscopum a bestiis morietur in
parte uiii scorpii quicumque habuerint horoscopum erunt
opifices sed hi aut ab aspide aut a uipera percussi morientur
in parte ix scorpii quicumque habuerit horoscopum erit
hortulanus hortorum semper culturis applicatus in parte x
scorpii quicumque habuerit horoscopum in prima aetate morietur
in xi parte scorpii quicumque habuerit horoscopum erit entheus
sacerdos dans responsa quaerentibus  in parte xii
scorpionis quicumque habuerit horoscopum erit seruus templorum
uel sacrorum obsequiis deputatus in parte xiii scorpionis
quicumque habuerint horoscopum luna in aliquo cardine
constituta erunt iudices famosa reportantes insignia dignitatis
de aliorum iudicum sententiis iudicantes habentes uitae
necisque maximam potestatem  sed haec illis potestas
decernitur ab anno xxx uel xxxu sed hi et uxores sortientur et
suscipient filios habebunt climacteras et pericula anno xxuii
et xlii et luiii quae pericula si erunt anno lxui morientur
sed erunt cum quodam uitio aut gladio aut ferro morientur uel in
aqua uel repente in parte xiu scorpionis quicumque habuerint
horoscopum   in parte xui scorpionis quicumque habuerint
horoscopum erunt pistores quodsi luna in quocumque signo clarae
stellae fuerit erunt iudices cum magna licentiae potestate
quodsi mars in deiectis locis fuerit inuentus faciet
spiculatores sed his ipsis gladio ceruices amputabuntur in
parte xuii scorpionis quicumque habuerit horoscopum erit
aurifex inaurator bractearius  in parte xuiii scorpii
quicumque habuerit horoscopum a bestiis laceratus morietur in
parte xix scorpii quicumque habuerit horoscopum luna bene
posita erit magna potentia felicitatis ornatus uitae et necis
habebit maximam potestatem quodsi iuppiter horoscopum quacumque
radiatione respexerit potestas etiam tanta erit ut regali
comparetur imperio sed in re publica erit nimium negligens hic
offenso principe morietur  in parte xx scorpionis quicumque
habuerit horoscopum erit dux potens bellator qui prospere ducat
exercitum infinitas uictorias faciet cuius uirtus et gloria
regalibus comparetur imperiis elatus nimio felicitatis augmento
de attentando imperio rebelli cogitatione tractabit erit audax
temerarius relinquens superstites filios igne uel offenso rege
morietur  in parte xxi scorpionis quicumque habuerit
horoscopum in priore dextro scorpionis pede erit piscator sed
qui marinas spongias colligat qui in secundo pede habuerit
horoscopum ab aliqua bestia uel a quadrupede morietur qui in
tertio pede habuerint horoscopum erunt hortulani qui in quarto
pede habuerint horoscopum erunt cinaedi mulieres uero prostituto
pudore meretrices  in parte xxii scorpionis quicumque in
priore pede sinistro habuerit horoscopum erit hortulanus in
secundo a bestiis morietur in tertio erunt tonsores in quarto a
piratis occidetur uel a bestiis in humidis locis morietur in
parte xxiii scorpionis quicumque habuerit horoscopum si luna
uenus et mars in ipsa parte fuerint positi erit potens diues
longaeuus cui augmenta felicitatis prouecta aetate decernuntur
multa autem filiorum sobole laetabitur  in parte xxiu
scorpionis quicumque habuerint horoscopum auarae cupiditatis
instinctu et parricidalis furoris amentia fratres suos
interficient sed et ipsi uiolenta morte morientur in parte xxu
scorpionis quicumque habuerit horoscopum si mars et ipsa parte
fuerit inuentus uel per diametrum uel per quadratum iunctus
igni cremabitur  in parte xxui scorpionis quicumque
habuerint horoscopum erunt oratores aduocati medici sed quos
professionis suae nobilitet ingenium cum testimonio beniuolarum
stellarum illis legatio patriae credetur sed hi offenso rege
morientur in parte xxuii scorpionis quicumque habuerit
horoscopum praesente uenere et ioue erit diues iustus
amabilis longaeuus multarum mulierum amore praeuentus sed huic
processu aetatis augmenta felicitatis accedent hic in patria
sua aetatis augmenta maxima consequetur gloriae et dignitatis
 in parte xxuiii scorpii quicumque habuerint horoscopum
erunt strabi quorum peruersos oculos ornet bona gratia
uenustatis erunt sane negligentes quodsi mars in ipsa parte
fuerit profusionem sanguinis patientur quidam erunt
elephantici quidam frenetici si uero plena lumine luna feratur
ad martem  in parte xxix scorpionis quicumque habuerint
horoscopum erunt aduocati sapientes quodsi beniuola stella in
ipsa parte fuerit inuenta legati mittentur ad imperatorem et
complebunt omnia quaecumque illis fuerint in legatione mandata
consequentur munera sed habebunt in necessariis partibus
corporis uitium  in parte xxx scorpii quicumque habuerint
horoscopum erunt marsi uenefici ad neces hominum uenena
uendentes ut ex isto studio multos interficiant erunt sane
mendaces mali malitiosi quodsi mars in ipsa parte fuerit
inuentus erunt uenatores sed biothanati adiacent scorpio in
dextra parte ofiuchus et uulpes in sinistra cynocefalus et ara
in ofiucho qui nati fuerint erunt audaces enthei praesago
diuinitatis instinctu futura noscentes  in uulpe qui nati
fuerint erunt callidi fraudulenti circumscriptores
cordatissimi habentes uitae subsidia  et terrae cultura
quaerentes quodsi saturnus in ipso loco fuerit inuentus erunt
custodes monumentorum hi autem morientur per dolum in
cynocefalo qui nati fuerint erunt frenetici ualitudinarii sine
filiis oligochronii in ara qui nati fuerint erunt sacerdotes
qui ex sacrificiis habentes uitae subsidia sed periuri et mala
morte pereuntes

 xxuii sagittarius  

 in parte i sagittarii quicumque habuerit horoscopum erit
nobilis religiosus iustus et cui maxima gloriae conferentur
insignia quodsi beniuola stella in ipsa parte fuerit inuenta
faciet reges uel regum proximos qui omnia efficaciter compleant
in parte ii sagittarii quicumque habuerint horoscopum erunt
furiosi periuri sacrilegi in parte iii sagittarii quicumque
habuerint horoscopum unum oculum quolibet genere perdent  in
parte iu sagittarii quicumque habuerint horoscopum erunt
monumentorum custodes in parte u sagittarii quicumque habuerint
horoscopum erunt impuri impudici miseri ac turpis infamiae
labe polluti in parte ui sagittarii quicumque habuerint
horoscopum erunt uatii tibiis uaricosi biothanati in parte
uii sagittarii quicumque habuerit horoscopum eo nomine erit
iustus religiosus et cui publica iudicia credantur ita ut de
ceterorum sententia iudicet  in parte uiii sagittarii
quicumque habuerint horoscopum si iuppiter in ipsa parte fuerit
inuentus erunt longaeui religiosi et inter affines suos primi
suscipient filios erunt interpretes regum uel magistri scribae
sacrarum litterarum tractantes officia sed processu aetatis
felicitatis illis insignia conferentur bona morte deficient in
parte ix sagittarii quicumque habuerint horoscopum erunt
astrologi diuini enthei cultores deorum in parte x
sagittarii quicumque habuerit horoscopum erit athleta
hoplomachus  in parte xi sagittarii quicumque habuerit
horoscopum in bello percussus morietur in parte xii sagittarii
quicumque habuerint horoscopum erunt periculosi temerarii et
qui praepostero cupiditatis ardore ad omne facinus libenter
accedant in parte xiii sagittarii quicumque habuerit horoscopum
 parricidali possessus interficit et ipse biothanatus
interibit in parte xiu sagittarii quicumque habuerint
horoscopum citharoedi erunt publicis uoluptatibus deputati
uitium habebunt in oculo  in parte xu sagittarii quicumque
habuerit horoscopum erit mechanicus qui instrumenta bellis faciat
necessaria morietur etiam in bello in parte xui sagittarii
quicumque habuerit horoscopum si mars in ipsa parte fuerit
inuentus lanceatus morietur femina uero in partu deficiet in
parte xuii sagittarii quicumque habuerint horoscopum erunt
athletae si mars testimonium perhibuerit uenatores si
iuppiter equorum cultores  in parte xuiii sagittarii
quicumque habuerit horoscopum erit fur periurus maliuolus
malignus sine filiis biothanatus morietur in parte xix
sagittarii quicumque habuerit horoscopum erit pancratiastes sine
filiis in xx parte sagittarii quicumque habuerint horoscopum
erunt nani gibberosi ridiculi in xxi parte sagittarii
quicumque habuerint horoscopum multum mandacubunt et res alienas
abnegabunt  in xxii parte sagittarii quicumque habuerint
horoscopum si iuppiter in ipsa parte fuerit inuentus erunt
magni potentes infinita terrae spatia possidentes et quibus
peditum equitumque committentur exercitus frequenter etiam
nauale illis proelium credetur confligent multa bella
subiugabunt barbaros ciuitates alias restaurabunt alias
dissipabunt habebunt uxores et filios sed uxores eorum in
necessariis locis uitia habebunt uel cicatrices sed hi morientur
in pugna in peregrinis locis in parte xxiii sagittarii
quicumque habuerint horoscopum in desertis et abditis locis
morientur a bestiis  in parte xxiu sagittarii quicumque
habuerit horoscopum erit equorum domitor uel auriga si uero
iuppiter in ipso loco fuerit aut mulio erit aut auriga regius
sed qui ob hoc maxima gloriae consequatur insignia sed marte
attestante biothanatus interibit in parte xxu sagittarii
quicumque habuerit horoscopum erit ebriosus temulentus
praesertim si mars in ipsa parte fuerit inuentus si uero uenus
testimonium perhibuerit erit cinaedus sed qui publica damnetur
infamia mulieres uero fient meretrices  in parte xxui
sagittarii quicumque habuerint horoscopum erunt uitiorum
contagione polluti mulieres uero uiragines meretrices et ad
omne libidinis facinus applicatae in xxuii parte sagittarii
quicumque habuerint horoscopum in desertis locis morientur si
uero mars in ipsa parte fuerit inuentus erunt oligochronii
infelices qui de plaga morientur  in xxuiii parte
sagittarii quicumque habuerit horoscopum erit asinarius mulio
et qui assiduis laboribus implicetur in xxix parte sagittarii
quicumque habuerit horoscopum erit nanus gibberosus captiuus
in xxx parte sagittarii quicumque habuerint horoscopum erunt
inuidi phtisici sine gratia mors uero ipsorum a bestiis
quodsi mars in ipsa parte fuerit inuentus erunt oligochronii
sine filiis  si uero in extrema linea sagittarii id est
super caudam fuerit inuentus horoscopus figuli nascentur si
uero infra caudam erunt unioculi strabi cursores uelocissimi
alienis semper potestatibus subiugati et inquietabuntur
sanguine habebunt prolixam faciem et morientur a quadrupede

 in dextra parte sagittarii oritur nauis argo in sinistra
canis quicumque itaque in ipsa naui habuerint horoscopum erunt
naucleri gubernatores negotiatores sed qui ad occidentem
nauigent sed si mars hunc eumdem locum uiderit reuertentes ad
orientem a piratis interficientur  in cane quicumque
habuerint horoscopum erunt litigiosi clamosi si uero mercurius
in ipso loco fuerit inuentus erunt aduocati optimi et amici
regum qui uero in ore canis habuerit horoscopum erit turpi uita
inquinato ore sed affluentia uani sermonis inflatus

 xxuiii capricornus  

 in prima parte capricorni quicumque habuerit horoscopum erit
rex imperator in ii parte capricorni quicumque habuerint
horoscopum erunt campi doctores et quibus dispositio committatur
proeliorum sed hi biothanata morte morientur in iii parte
capricorni quicumque habuerint horoscopum si mars in ipsa parte
fuerit inuentus luna uero cum eo collocata erunt magni
potentes et habentes maximam gladii potestatem sed qui iudicia
seuere et crudeliter semper exerceant erunt crudeles ingeniosi
semper audaces et qui multos interficiant erunt magni
exercitus duces sed in pugna morientur  in iu parte
capricorni quicumque habuerint horoscopum si mercurius in ipsa
parte fuerit inuentus faciet musicos uel artifices sed qui
mulieres praeposteris libidinum amoribus persequantur erunt sane
negligentes si uero luna bene fuerit posita faciet scribas
nobiles sed quibus magnarum rerum officia credantur erunt sane
diuites iusti religiosi sed hi longaeui morientur in u parte
capricorni quicumque habuerint horoscopum erunt turpes impuri
ad omne uitium libidinis applicati  in ui parte capricorni
quicumque habuerint horoscopum erunt elefantici in uii parte
capricorni quicumque habuerint horoscopum erunt curiosi
artifices sed quos artificii sui nobilitas commendet amici
regum sed in hoc loco nascentur et medici cum testimonio
maliuolarum stellarum   in uiii parte capricorni
quicumque habuerint horoscopum si uenus in ipsa parte fuerit
inuenta habebunt maximae nobilitatis insignia quodsi luna bene
fuerit collocata multa agentes omnia tractabunt negotiationis
officia alii publicis uectigalibus praeerunt in ix parte
capricorni quicumque habuerint horoscopum si mars in ipsa parte
fuerit inuentus in prima aetate morientur si uero mercurius
testimonium perhibuerit erunt feneratores diuites sed
pecuniarum causa morientur  in x parte capricorni quicumque
habuerint horoscopum si mars in ipsa parte fuerit inuentus
faciet moechos sed cum amabili gratia uenustatis sed hi amicorum
suorum uxores praepostera amoris cupiditate corrumpent uerum
numquam in isto facinore deprehensi publicantur his ex aliquo
artificio maxima uitae subsidia conferentur sed adulterio
cognitas sortientur uxores morte repentina morientur in xi
parte capricorni quicumque habuerit horoscopum erit aurifex in
xii parte capricorni quicumque habuerit horoscopum erit athleta
uirtutis magnae biothanatus

 in xiii parte capricorni quicumque habuerint horoscopum si
mars in ipsa parte fuerit inuentus erunt tales qui propter
lucrum ad omne facinus crudelitatis accedant sed erunt marsi
uenena uendentes qui serpentes sopitis uenenorum aculeis
nutriant per hos multi morientur erunt periuri adulteratores
moechi mali malitiosi uel sequestres libidinum hi tenui uoce
dulciter modos carminum dicent omnes homines ficta decipientes
simplicitate oriputidi clamosi qui neque de uxore neque de
filiis gaudia consequantur uerum processu aetatis de pedibus
claudicabunt sed hi de commerciis uel de publico habebunt uitae
subsidia

 in xiu parte capricorni quicumque habuerint horoscopum si
iuppiter in ipsa parte fuerit inuentus uel uenus erunt diuites
ministri regum quorum fidei maximarum rerum tuitio credatur
in populo suo principalium suorum officia tractabunt erunt sane
negligentes et qui plurimis conuiuiis gaudeant quodsi mercurius
in ipso loco fuerit inuentus ex domestica commendatione
prouecti ad notitiam regum amicitiamque peruenient in xu parte
capricorni quicumque habuerint horoscopum erunt nani gibberosi
ridiculi

 in xui parte capricorni quicumque habuerint horoscopum sex
digitos habebunt et erunt gibberosi in coniunctione spinae et
colli quicumque habuerint horoscopum marte ibi posito luna
perhibente testimonium et bona radiatione coniuncta erunt
nobiles polychronii nobilium filiorum parentes amici regum
biothanati interibunt in xuii parte capricorni quicumque
habuerit horoscopum punctu spinae morietur

 in xuiii parte capricorni quicumque habuerint horoscopum si
mars et uenus et mercurius in eadem parte fuerint constituti
uel in eodem signo interficient uxores suas sed et ipsi publica
animaduersione plectentur in xix parte capricorni quicumque
habuerit horoscopum si mercurius in ipsa parte fuerit inuentus
scriba erit regalibus officiis semper applicatus in humidis
morietur locis uel a bestiis consumptus interibit

 in xx parte capricorni quicumque habuerit horoscopum erit
tabellis et forensibus studiis applicatus in xxi parte
capricorni quicumque habuerit horoscopum erit nobilis amicus
regum et cui multa ex largitione imperatoria conferantur
amabilis populo uerum medio aetatis spatio ista illi dignitatis
insignia conferentur facilis ad indignandum indignationes suas
exercentes cum maximo impetu potestatis sed huic ex casu
filiorum infortunia prouenient morietur morte sua   in
xxiu parte capricorni quicumque habuerint horoscopum erunt
languido animo languidis sensibus et qui frequenter tententur
insania in xxu parte capricorni quicumque habuerit horoscopum a
bestiis consumptus morietur in xxui parte capricorni quicumque
habuerit horoscopum erit pantomimus grata uenustate perspicuus
in xxuii parte capricorni quicumque habuerint horoscopum erunt
iusti potentes de aliorum iudicum sententiis iudicantes amici
regum sed his ex filiorum infortuniis maxima decernuntur doloris
incommoda in xxuiii parte capricorni quicumque habuerit
horoscopum   in xxix parte capricorni quicumque
habuerit horoscopum erit tyrannus crudelis ad omne facinus
armatus periculosus temerarius sed cui mors multitudinis
manibus inferatur 

 xxix aquarius  

 in i parte aquarii quicumque habuerit horoscopum si
iuppiter et saturnus simul fuerint inuenti uel si horoscopum
trigonica radiatione respiciant et si luna bene fuerit
collocata erit rex magnus gloriosus polychronius omnium
terrarum possidens circulum sed maxima illi potentia processu
temporis decernetur sed is in aqua morietur in ii parte
aquarii quicumque habuerint horoscopum habebunt artem quae
pertinet ad ornatum uel ad picturas filiis superstitibus
morientur  in iii parte aquarii quicumque habuerit
horoscopum si iuppiter in ipsa parte fuerit inuentus uel si eam
quacumque radiatione respexerit erit magnus potens multam
possidens terram sed in iacturam patrimonii sui sustinebit
uerum propriis uiribus maxima illi conferentur subsidia
facultatum debellabit gentem suam et erit ad omne crudelitatis
facinus adiunctus et qui multorum hominum stragibus gaudeat
habebit et ex ancillis filios sed hos immatura perdet aetate
 erit sane ab omni tristitia separatus omnibus displicebit
omnibus detrahet ut ex ista causa omnes eum amici uitent erit
edax multum cibum capiens multum agrum possidens sed processu
temporis omnia illi potentiae conferentur insignia uerum cum
fuerit limen senectutis ingressus debilitato corpore agrum
colet in iu parte aquarii quicumque habuerit horoscopum erit
deorum cultor iustus de aliorum iudicum sententiis iudicans
sed is biothanata morte morietur  in u parte aquarii
quicumque habuerit horoscopum laqueo se suspendet in ui parte
aquarii quicumque habuerit horoscopum aquam hauriens misero
laboris onere praegrauabitur erit athleta nobilis in uii parte
aquarii quicumque habuerit horoscopum  in parte uiii
aquarii quicumque habuerint horoscopum uenere qualibet
radiatione coniuncta erunt longaeui diuites iusti et qui in
senectute proficiant sed hi filiis superstitibus morientur 
in ix parte aquarii quicumque habuerit horoscopum erit
structor sculptor architectus in x parte aquarii quicumque
habuerit horoscopum si mars qualibet radiatione coniunctus
fuerit faciet balneatores qui in prima aetate morientur in xi
parte aquarii quicumque habuerint horoscopum in aquosis locis
uel in humidis morientur si uero in uertice urnae fuerit
horoscopus erunt medici quodsi saturnus quacumque fuerit
radiatione coniunctus erunt pollinctores et funerarii quibus
sepulturae officia credantur  in xii parte aquarii quicumque
habuerit horoscopum erat piscator de mari habens uitae
subsidia in xiii parte aquarii quicumque habuerint horoscopum
erunt hortulani uel qui cloacas mundent si uero mars
testimonium perhibuerit balneatores si saturnus haustores
aquarum in xiu parte aquarii quicumque habuerint horoscopum si
mars ei testimonium perhibuerit faciet urinatores uel nautas
sed qui omnis laboris onere praegrauabuntur in xu parte aquarii
quicumque habuerint horoscopum erunt laboriosi operarii in
humidis uel in aquosis uiuentes locis  in xui parte aquarii
quicumque habuerit horoscopum erit impudicus cinaedus sed qui
hoc libidinis uitium latenter exerceat in xuii parte aquarii
quicumque habuerit horoscopum si mars ei quacumque fuerit
radiatione coniunctus lanceatus morietur in xuiii parte
aquarii quicumque habuerit horoscopum   in parte xix
aquarii quicumque habuerit horoscopum pulmonum dolores
sustinebit in xx parte aquarii quicumque habuerint horoscopum
hydropici morientur in xxi parte aquarii quicumque habuerit
horoscopum aurifex erit in xxii parte aquarii quicumque
habuerit horoscopum erit formosa facie formoso corpore gratus
sed is in prima aetate morietur in xxiii parte aquarii
quicumque habuerint horoscopum erunt pigmentarii diuites  in
xxiu parte aquarii quicumque habuerit horoscopum si huic parti
iuppiter quacumque fuerit radiatione coniunctus erit formosus
magno corpore gratus amabilis si autem ei uenus quacumque
radiatione coniuncta fuerit erit amicus regis corporis
pulchritudine insinuatus felix sed in prima iuuentute morietur
in xxu parte aquarii quicumque habuerint horoscopum erunt
steriles sine filiis erraticis semper amorum cupiditatibus
aestuantes  in xxui parte aquarii quicumque habuerint
horoscopum ex cultura terrae habebunt uitae subsidia uel de
herbis sed hi perpetuis laboribus opprimentur erunt sane
longaeui et impraestabiles in xxuii parte aquarii quicumque
habuerint horoscopum erunt hieroduli serui templorum in
sacrorum caerimoniis hymnos dicentes  in xxuiii parte
aquarii quicumque habuerit horoscopum podagricus erit in xxix
parte aquarii quicumque habuerit horoscopum in desertis locis a
bestiis laceratus occiditur si mars in ipsa parte fuerit
inuentus uel sit qualibet radiatione coniunctus de alto
proiectus claudicabit quodsi saturnus uiderit morietur  in
xxx parte aquarii quicumque habuerint horoscopum si lunae
appositae saturnus quacumque fuerit radiatione coniunctus
horoscopanti scilicet parti erunt longaeui nobiles sed quibus
processu temporis omnia felicitatis insignia conferantur quidam
negotiationis causa grande pelagus transibunt erunt sane sine
filiis priuignos suos in loco filiorum habebunt  extra
partes sagittarii orietur falcis lupus aquarius minor et ara
in falce quicumque habuerit horoscopum erit arator qui campos
colens multas frumentorum copias colligat in ore lupi quicumque
habuerit horoscopum erit saltator attestante marte comedetur a
canibus in ipso lupo quicumque habuerint horoscopum erunt
fraudulenti fures crudeles homicidae qui et suos et extraneos
crudeli feritatis atrocitate percutiant sed et ipsi
biothanati mortui insepulti proicientur in sinistro pede lupi
quicumque habuerint horoscopum attestante marte a latronibus
percussi luxabunt pedes in dextro pede lupi quicumque habuerint
horoscopum frenetici in primo aetatis tempore morientur  in
capite aquarii minoris quicumque habuerit horoscopum per deserta
loca iter faciens multum errabit in desertis conuersabitur
locis quidam fient aucupes in dextra aquarii minoris quicumque
habuerint horoscopum erunt equorum magistri si uero beniuolae
stellae testimonium perhibuerint aurigae uel muliones erunt
regis in uentre aquarii minoris quicumque habuerit horoscopum
erit hortulanus fenerator laboriosus biothanatus in pede
dextro quicumque habuerit horoscopum in locis aquosis humidisque
morietur  in ara quicumque habuerint horoscopum de
sacrificiis habebunt uitae subsidia sed hi exusti morientur in
aquae effusione quicumque habuerit horoscopum a prima aetate erit
diues et possessor et paternum patrimonium uaria profusione
dilapidat erit liberalis sed erunt illi multi frequenter
ingrati sed hic in processu aetatis maxima et patrimonii et
dignitatis habebit augmenta et inimicos suos omnifariam
subiugatos sibi uidebit

 xxx pisces  

 in i parte piscium quicumque habuerit horoscopum erit
curiosus compositus egregiis facultatibus habens uitae
subsidia sed his ex constupratione sororum uel ex affinium
suspiciet filios in ii parte piscium quicumque habuerit
horoscopum erit stridentis animi suspiciosus zelotypus in iii
parte piscium quicumque habuerit horoscopum erit impuris
libidinum uitiis implicatus et meretricio squalore pollutus
cuius uita publica semper pulsetur infamia  in iu parte
piscium quicumque habuerit horoscopum erit effeminatis moribus
cinaedus si uero mulier fuerit pudorem suum passiua libidinum
nundinatione prostituet in u parte piscium quicumque habuerit
horoscopum si mercurius ei quacumque fuerit radiatione
coniunctus et uenus erit diues nobilis longaeuus ex arte
aliqua habens uitae subsidia insinuabitur regi et bona
senectute prouectus filiis superstitibus bene morietur  in
ui parte piscium quicumque habuerit horoscopum a bestiis
confectus morietur in uii parte piscium quicumque habuerit
horoscopum si mars in ipsa parte fuerit inuentus a bestiis aut
in aqua a pisce lacerabitur et sic morietur in uiii parte
piscium quicumque habuerint horoscopum uel in ix praesente
uenere et mercurio quicumque nati fuerint erunt religiosi
iusti longaeui et litterarum tractantes officia erunt scribae
regii noti regibus filiis superstitibus morientur  in x
parte piscium quicumque habuerit horoscopum si luna bene posita
et uenus in parte horoscopi fuerit constituta erit grandis
potens notus omnibus regibus coniunctus multam peragrans
terram grande nauigans pelagus praeponetur liburnis nauale
illi committetur imperium erit in pugna superior et uictor
habebit amoris maximam gratiam meritum iustus religiosus
sed circa muliebres concubitus semper impatiens magna praestans
et omnia impetrans morietur autem aut ira regis aut odio in xi
parte piscium quicumque habuerit horoscopum in desertis locis a
bestiis naturam perdet aut in humidis locis aut certe in prima
aetate biothanatus sine filiis peribit  in xii parte piscium
quicumque habuerit horoscopum erit piscator freneticus et in
prima aetate morietur in xiii parte piscium quicumque habuerit
horoscopum praesente uenere et ioue erit diues nobilis et
habens uitam et uitae substantiam ex aliqua arte si uero
mercurius ei quacumque fuerit radiatione coniunctus erit
negotiator pigmentarius diues felix filiis superstitibus
morietur  in xiu parte piscium quicumque habuerint
horoscopum maxima illis conferentur dignitatis insignia in
aquosis locis morientur uel in humidis aut a piratis in xu
parte piscium quicumque habuerint horoscopum praesente marte
ibunt per deserta terrarum et per incognita maria nauigabunt
torquebuntur et habebunt uitam semper in nauibus in xui parte
piscium quicumque habuerit horoscopum erit diues longaeuus
inter affines suos primus  in xuii parte piscium quicumque
habuerint horoscopum carmina dulci modulatione cantabunt si uero
mars in ipsa parte fuerit inuentus laqueo se suspendent in
xuiii parte piscium quicumque habuerit horoscopum erit audax
multum cibum sumens ualitudinarius in xix parte piscium
quicumque habuerit horoscopum erit orator aduocatus affluentia
docti sermonis ornatus quodsi beniuola stella testimonium
commodarit erit in domo regia multa imperans uerecundia
grauitateque morum honesta conuersatione semper ornatus  in
xx parte piscium quicumque habuerint horoscopum in prima aetate
strangulati moriuntur in xxi parte piscium quicumque habuerint
horoscopum erunt piscatores legentes spongias laboriosi et in
prima aetate moriuntur in xxii parte piscium quicumque
habuerint horoscopum errabunt per multa spatia terrarum et
permultas gentes si uero mars testimonium perhibuerit erunt a
prima aetate captiui  in xxiii parte piscium quicumque
habuerit horoscopum erit auceps de auibus habebit substantiam
in xxiu parte piscium quicumque habuerit horoscopum morietur in
mari in xxu parte piscium quicumque habuerit horoscopum erit
aurifex caelator pictor in xxui parte piscium quicumque
habuerint horoscopum marte et saturno testimonium perhibentibus
erunt balneatores mediastrini nautici infelices biothanati
et quibus organicae machinationis officia credantur  in
xxuii parte piscium quicumque habuerit horoscopum erit fugitiuus
per multas terras errans sed is spina percussus morietur in
parte xxuiii piscium quicumque habuerint horoscopum si mars in
ipsa parte fuerit inuentus in humidis aut in aquosis locis a
bestiis lacerati morientur in xxix parte piscium quicumque
habuerit horoscopum si iuppiter et uenus in ipsa parte fuerint
collocati et luna bene posita fuerit erit nobilis diues per
omne aeuum felix sua morte deficiet  in xxx parte piscium
quicumque habuerit horoscopum habebit uitam in mari erit semper
laboriosis actibus implicatus quodsi mars quacumque fuerit
radiatione coniunctus erit marsus magus biothanatus in
extrema autem cauda id est inter lineam quae pisces et
arietem diuidit quicumque habuerint horoscopum marte in eadem
linea constituto erunt apocopi abscisi uirilia

 in pisce septentrionali oritur ceruus lepus in australi
cetus id est marina belua quicumque itaque horoscopum in
cornibus cerui habuerit si mars in ipsa parte fuerit inuentus
erit praepositus armorum ducet exercitus pugnabit peregre
morietur in proelio in ore cerui quicumque habuerint horoscopum
erunt marsi uestigantes prehendentesque serpentes biothanati
in pedibus cerui quicumque habuerint horoscopum errantes
plurimum biothanata morte morientur  in lepore quicumque
habuerint horoscopum erunt periti gubernatores in cauda ceti
quicumque habuerint horoscopum si mars in ipsa parte fuerit
inuentus a bestiis lacerati morientur in ii parte ceti
quicumque habuerint horoscopum praesente uenere et mercurio
subiacebunt potentibus et inde proficientes uitae consequentur
augmenta alii erunt serui ad grandem dignitatem uenientes
honesto ac liberali merito seruitutis in iii parte ceti
quicumque habuerint horoscopum nauigabunt ac plurimas circumibunt
terras quodsi mars in ipsa parte fuerit inuentus a piratis
morientur

 xxxi in quibus sunt signorum partibus clarae stellae  

 in plurimis signis claras esse stellas et regia luminis
maiestate fulgentes in ui diximus libro quid itaque in istis
partibus in quibus clarae inueniuntur stellae decernat horoscopus
quae in ui libro de luna diximus explicare curabo

 in xi parte arietis clara ostenditur stella in hac itaque
stella quicumque habuerit horoscopum praesente ioue uel
trigonica radiatione coniuncto erit dux magnus potens amicus
regum multam et grandem possidens terram honesto famae
testimonio subleuatus sed is morte sua morietur  in cornibus
tauri in xxx parte eius clara stella est quicumque itaque in
ipsis tauri cornibus habuerit horoscopum erit rex aut dux qui
uero in dextro cornu habuerit horoscopum erit magnus princeps et
cui nauale et pedestre committatur imperium terribilis
laboriosus multas ciuitates bellorum obsidionibus liberans hic
unicus natus sine liberis erit decernuntur illi publice tituli
et imagines ac statuae sed postea offensis regibus morietur in
qua autem tauri stella haec eadem decernantur uel luna haec
eadem decernit sextus iam tibi ostendit liber  in leonis
parte ii stella limpida inuenitur in hac stella quicumque
habuerit horoscopum erit rex potens duplex possidens regnum sed
quotienscumque ad eamdem stellam saturnus et mars uenerint
totiens illi bella maxima concitantur  in xiii parte
scorpionis est limpida stella in qua stella si limpida luna
fuerit inuenta horoscopum partiliter possederit quicumque in
ea nati fuerint erunt potentes magni uitae et necis habentes
potestatem et quibus maxima pars committatur imperii  in
xix parte scorpionis est itidem limpida stella si itaque luna
bene collocata fuerit si in ista fuerit horoscopus parte erit
potens quodsi iuppiter fuerit prospera radiatione coniunctus
erit regi proximus diuinos honores possidens praestans bonus
sed negligens huic mors ex regis indignatione proueniet  in
sagittarii xxii parte sunt limpidae stellae in ipsis stellis
quicumque habuerit horoscopum ioue in ipso signo constituto
erit magnus potens multam possidens terram ducet exercitum
peditum atque equitum sed et proelium illi nauale credetur erit
uictor in omnibus proeliis subiugabit barbaros ciuitates uero
alias restaurabit alias euertet habebit uxorem in necessariis
corporis partibus habentem uitium habebit filios superstites
sed in pugna morietur  in iii parte capricorni est stella
clara si in ipso signo mars fuerit inuentus et bene sit luna
posita quicumque natus fuerit in ea erit magnus potens habens
uitae et necis maximam potestatem sed erit crudelis et qui
multis gaudeat caedibus exercitum ducet et erit ingeniosus
magnus audax et in bello morietur  in i parte aquarii est
clara stella quicumque itaque illic habuerit horoscopum ioue et
saturno prospera radiatione coniunctis sed luna bene posita
erit rex magnus gloriosus religiosus iustus longaeuus sed
cui procedenti aetate maximum potestatis conferatur imperium
 in x parte piscium est clara stella in australi scilicet
pisce si itaque uenus cum horoscopo in ipsa stella fuerit
inuenta et luna bene sit collocata quicumque natus fuerit in
ea erit magnus potens regi notus multas terras peragrabit
grande nauigabit pelagus liburnarum illi et nauale committetur
imperium erit uictor in proeliis ab omnibus amabitur erit
iustus religiosus pronus sane ad muliebres concubitus
praestans multa potiora impetrans ira regis uel odio morietur

 xxxii  

 haec quidem de singulis partibus pronuntiat sphaera
barbarica sed genitura integre explicari non poterit nisi
omnia aequatis stellarum fuerint mixturis et tradiationibus
comparata quod nos frequentissime dixisse meministi cum enim
ignitis sideribus aliorum siderum fuerit frigus oppositum et
frigoris glacies igniti ardoris fuerit flagrantia temperata
mixtura etiam temperationis efficitur  omnia itaque pro
locorum et pro stellarum potestatibus colligenda sunt patitur
enim iacturam potestatis suae stella cum in deiectis locis uel
cum in humilitatibus suis fuerit collocata et maximam decernendi
sortitur licentiam cum aut ex loco aut ex altitudine sua fuerit
auctoritatem licentiae consecuta gaudent autem stellae sicut
frequentissime diximus principe in loco in altitudine sua
positae secundo loco in finibus suis tertio in domibus suis
 cum itaque omnia fuerint partili ratione collecta totum
debemus geniturae corpus inspicere ut fata hominum ex omnium
stellarum potestatibus colligentes quicquid decretum fuerit
ueris possimus explicare sententiis

 xxxiii  

 accipe itaque mauorti decus nostrum quod tibi cum summa
animi trepidatione promisimus septem hos libros ad septem
stellarum ordinem numerumque compositos nam primus liber solum
patrocinium defensionis accepit in ceteris uero libris romanis
noui operis tradidimus disciplinam  tu uero praecedenti
admonitione conuentus et religiosa iurisiurandi auctoritate
commonitus hos libros puro animo ac pura mente custodi ne
imperitis auribus et sacrilegis animis scientia istius operis
intimetur celari se et abscondi ab initio uoluit sed his rerum
et plurimis se tegumentis natura diuinitatis abscondit ne esset
facilis accessu ne cunctis patefacta maiestatis suae origine
panderetur  hoc et nos in istis libris facere conueniet ut
lectio eorum religiosis pateat profanis semper ac sacrilegis
denegetur ne ueterum ueneranda commenta sacrilegis quodammodo
editionibus polluamus quapropter filiis tuis trade quia illos a
prima aetate ad omne officium uirtutis instruxisti et tuis
trade amicis sed quos tibi fida amoris necessitudo coniungit
quos scis exempla tuae uirtutis imitari  nos tibi soli
edidisse sufficiat artificium horum librorum quos tibi mandamus
tu uerus interpres tu fidus custos tu religiosus antistes tu
solus uirtutum tuarum merito ornare poteris quod nos peruigili
cura et labore animi pariter et corporis cum maxima
sollicitudine ac trepidatione perfecimus

