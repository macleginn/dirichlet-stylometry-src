
 liber primus  

   expeditis his quae ad praedicamenta aristotelis
porphyrii institutione digesta sunt hos quoque commentarios in
praedicamenta perscribens mediocris styli seriem persecutus
nihil de altiorum quaestionum tractatione permiscui sed
dilucidandi moderatione seruata nec angere lectorem breuitate
uolui nec dilatatione confundere quare prius breuiter huius
operis aperienda uidetur intentio quae est huiusmodi rebus
praeiacentibus et in propria principaliter naturae constitutione
manentibus humanum solum genus exstitit quod rebus nomina
posset imponere unde factum est ut sigillatim omnia prosecutus
hominis animus singulis uocabula rebus aptaret et hoc quidem
uerbi gratia corpus hominem uocauit illud uero lapidem aliud
lignum aliud uero colorem et rursus quicunque ex se alium
genuisset patris uocabulo nuncupauit mensuram quoque
magnitudinis proprii forma nominis terminauit ut diceret
bipedale esse aut tripedale et in aliis eodem modo omnibus
ergo nominibus ordinatis ad ipsorum rursus uocabulorum
proprietates figurasque reuersus est et huiusmodi uocabuli
formam quae inflecti casibus possit nomen uocauit quae uero
temporibus distribui uerbum prima igitur illa fuit nominum
positio per quam uel intellectui subiecta uel sensibus
designaret secunda consideratio qua singulas proprietates
nominum figurasque perspicerent ita ut primum nomen sit ipsum
rei uocabulum ut uerbi gratia cum quaelibet res homo dicatur
quod autem ipsum uocabulum id est homo nomen uocatur non ad
significationem nominis ipsius refertur sed ad figuram idcirco
quod possit casibus inflecti ergo prima positio nominis secundum
significationem uocabuli facta est secunda uero secundum
figuram et est prima positio ut nomina rebus imponerentur
secunda uero ut aliis nominibus ipsa nomina designarentur nam
cum homo uocabulum sit subiectae substantiae id quod dicitur
homo nomen est hominis quod ipsius nominis appellatio est
dicimus enim quale uocabulum est homo et proprie respondetur
nomen in hoc igitur opere haec intentio est de primis rerum
nominibus et de uocibus res significantibus disputare non in eo
quod secundum aliquam proprietatem figuramque formantur sed in
eo quod significantes sunt nam quodcunque de substantia uel
facere uel pati dicitur non ita tractatur quasi unum eorum
casibus inflecti possit aliud uero temporibus permutari sed
quasi aut hominem aut eduum aut indiuiduum aliquod aut speciem
genusue    significet est igitur huius operis intentio
de uocibus res significantibus in eo quod significantes sunt
pertractare haec quidem est tempori introductionis et simplicis
expositionis apta sententia quam nos nunc porphyrium sequentes
quod uidebatur expeditior esse planiorque digessimus est uero
in mente de intentione utilitate et ordine tribus quaestionibus
disputare uidelicet in alio commentario quem componere proposui
de eisdem categoriis ad doctiores quarum una est quid
praedicamentorum uelit intentio ibique numeratis diuersorum
sententiis docebimus cui nostrum quoque accedat arbitrium quod
nemo huic in praesentia sententiae repugnare miretur cum uideat
quanto illa sit altior cuius non nimium ingredientium mentes
capaces esse potuissent ad quos mediocriter imbuendos ista
conscripsimus afficiendi ergo et quodammodo disponendi mediocri
expositione sunt in ipsis quasi disciplinae huius foribus quos
ad hanc paramus scientiam admittere hanc igitur causam mutatae
sententiae utriusque operis lector agnoscat quod illic ad
scientiam pythagoricam perfectamque doctrinam hic ad simplices
introducendorum motus expositionis sit accommodata sententia sed
nunc ad propositum reuertamur sitque in praesens
praedicamentorum intentio quae superius est comprehensa id est
de primis uocibus significantibus prima rerum genera in eo quod
significantes sunt disputare et quoniam res infinitae sunt
infinitas quoque uoces quae significent eas esse necesse est
sed infinitorum nulla cognitio est infinita namque animo
comprehendi nequeunt quod autem ratione mentis circumdari non
potest nullius scientiae fine concluditur quare infinitorum
scientia nulla est sed hic aristoteles non de infinitis rerum
significationibus tractat sed decem praedicamenta constituens
ad quae ipsa infinita multitudo significantium uocum referri
debeat terminauit ut uerbi gratia cum dico homo lignum
lapis equus animal plumbum stannum argentum aurum et alia
huiusmodi quae nimirum infinita sunt haec omnia ad unum
substantiae uocabulum deducantur haec namque et si qua sunt
alia quae certae sunt infinita uocabula unum substantiae nomen
includit rursus cum dico bipedale tripedale sex quatuor
decem lineam superficiem soliditatem et quaecunque alia ex
eodem genere quae infinita sunt uno quantitatis nomine
continentur ut haec omnia sub quantitate ponantur rursus cum
dico album uel scientiam uel bonum uel malum uel alia
huiusmodi quaeque in hoc quoque genere    infinita sunt
unum tamen nomen concludens omnia qualitatis occurrit et de
aliis quoque similiter rerum ergo diuersarum indeterminatam
infinitamque multitudinem decem praedicamentorum paucissima
numerositate conclusit ut ea quae infinita sub scientiam cadere
non poterant decem propriis generibus diffinita scientiae
comprehensione claudantur ergo decem praedicamenta quae dicimus
infinitarum in uocibus significationum genera sunt sed quoniam
omnis uocum significatio de rebus est quae uoce significantur in
eo quod significantes sunt genera rerum necessario
significabunt ut igitur concludenda sit intentio dicendum est
in hoc libro de primis uocibus prima rerum genera
significantibus in eo quod significantes sunt dispositum esse
tractatum sed quoniam de intentione dictum est breuiter huius
operis utilitas explicanda est nam cum res infinitae infinitis
quoque uocibus significarentur et ut dictum est sub scientiam
uenire non possent hac definitione qua decem praedicamentorum
diuisio facta est cunctarum rerum et uocum significantium
acquirimus disciplinam hinc est quod ad logicam tendentibus
primus hic liber legendus occurrit idcirco quod cum omnis logica
syllogismorum ratione sit constituta syllogismi uero
propositionibus iungantur propositiones uero sermonibus
constent prima est utilitas quid quisque sermo significet
propriae scientiae diffinitione cognoscere haec quoque nobis de
decem praedicamentis inspectio et in physica aristotelis
doctrina et in moralis philosophiae cognitione perutilis est
quod per singula currentibus magis liquebit quocirca de ordine
quoque libri huius eadem ratio est nam quoniam res simplices
compositis natura priores sunt quae enim composita sunt ex
simplicibus componuntur hic quoniam de simplicibus uocibus res
significantibus disputatur secundum ipsius simplicitatis
principalem naturam primus hic aristotelis liber inchoantibus
addiscitur nec illud fere dubium est ad quam partem
philosophiae huius libri ducatur intentio idcirco quoniam qui de
significatiuis uocibus tractat de rebus quoque est aliquatenus
tractaturus res etenim et rerum significatio iuncta est sed
principalior erit illa disputatio quae de sermonibus est secundo
uero loco illa quae de rerum ratione formatur quare quoniam
omnis ars logica de oratione est et in hoc opere de uocibus
principaliter tractatur quanquam enim sit huius libri relatio ad
caeteras quoque philosophiae partes principaliter tamen
refertur ad logicam de cuius quodammodo simplicibus elementis
id est de sermonibus in eo principaliter disputaui aristotelis
uero neque ullius alterius liber est idcirco quod in omni
philosophia sibi ipse de huius operis disputatione consentit et
breuitas ipsa atque subtilitas ab aristotele non discrepat
alioqui interruptum imperfectumque opus edidisse uideretur qui de
syllogismis scriberet si aut de propositionibus
praetermisisset aut de primis uocibus tractatum quibus ipsae
propositiones continentur omitteret quanquam exstet   
alter aristotelis liber de eisdem disputans eadem fere
continens cum sit oratione diuersus sed hic proprietatis liber
calculum coepit archites etiam duos composuit libros quos
  inscripsit quorum in primo haec decem
praedicamenta disposuit unde posteriores quidam non esse
aristotelem huius diuisionis inuentorem suspicati sunt quod
pythagoricus uir eadem conscripsisset in qua sententia iamblicus
philosophus est non ignobilis cui non consentit themistius
neque concedit eum fuisse architem qui pythagoricus
tarentinusque esset quique cum platone aliquantulum uixisset
sed peripateticum aliquem architem qui nouo operi auctoritatem
uetustate nominis conderet sed de his alias restat inscriptio
quae uaria fuit inscripsere namque alii de rebus alii de
generibus rerum quos eadem similisque culpa confudit namque ut
docuimus non de rerum generibus neque de rebus sed de
sermonibus rerum genera significantibus in hoc opere tractatus
habetur hoc uero aristoteles ipse declarat cum dicit eorum quae
secundum nullam complexionem dicuntur singulum aut substantiam
significat aut quantitatem quod si de rebus diuisionem faceret
non dixisset significat res enim significatur non ipsa
significat illud quoque maximo argumento est aristotelem non de
rebus sed de sermonibus res significantibus speculari quod ait
singulum igitur eorumque dicta sunt ipsum quidem secundum se in
nulla affirmatione dicitur horum autem ad se inuicem
complexione affirmatio fit res enim si iungantur affirmationem
nullo modo perficiunt affirmatio namque in oratione est
quocirca si praedicamenta iuncta faciunt affirmationem
affirmatio uero non nisi in oratione est quae autem iunguntur
ut affirmatio fiat hae sunt rerum significantes uoces
praedicamentorum tractatus non de rebus sed de uocibus est male
igitur uel de rebus uel rerum generibus inscripserunt annotant
alii hunc librum legendum ante topica quod nimis absurdum est
cur enim non magis ante physica quasi uero minor huius sit libri
usus in physicis cum primi resolutorii ante topica legantur et
ante primos resolutorios perihermenias liber ad cognitionem
ueniat inchoantis cur non magis hunc librum uel ante
perihermenias uel ante resolutorios inscripserunt quare
repudianda est inscriptionis istius quoque ipsa sententia
dicendumque est quoniam rerum prima decem genera sunt necesse
fuit decem quoque esse simplices uoces quae de subiectis rebus
dicerentur omne enim quod significat de illa re dicitur quam
significat ergo inscribendus liber est de decem praedicamentis
sed forte quis dicat si de significantibus rerum uocibus ipsa
disputatio est cur de ipsis disputat rebus dicendum est
quoniam res semper cum propria significatione coniunctae sunt et
quidquid in res uenit hoc idem in rerum uocabulis inuenitur
quare recte de uocabulis disputans proprietatem significantium
uocum de his quae significabantur id est de rebus assumpsit
erit alia quoque fortasse quaestio cur cum hic orationem in
   decem praedicamenta sit partitus in perihermenias
libro in duas tantum partes diuisionem fecit in uerbum uidelicet
et nomen sed hoc interest quod illic figuras uocabulorum
diuidit in hoc de significationibus tractat quare non est sibi
ipse contrarius in perihermenias enim libro de nomine et uerbo
considerat quae secundum figuram quamdam uocabuli sunt quod
illud inflecti casibus potest illud uariari per tempora hic
uero non secundum has figuras sed in eo quod uoces significantes
sunt disputatur quare diuersam in diuersis rebus atque
tractatibus faciendo diuisionem nulla contrarietate notabitur
neque nunc orationem diuidit sed ad multitudinem generum nomina
ipsa dispertit nam quoniam decem rerum genera sunt non secundum
orationem sed secundum rerum significationem in decem
praedicamenta uoces diuidit deque his tractat atque ideo
necesse fuit quodammodo disputationem de rebus quoque misceri
ita ut dictum est ut non aliter nisi ex rebus proprietates in
sermonibus apparerent atque ita non de rebus proprie sed de
praedicamentis id est de ipsis rerum significatiuis uocibus in
eo quod significantes sunt seriem disputationis orditur cur
autem si de praedicamentis disputat de aequiuocis uel
uniuocis uel denominatiuis primus illi tractatus est idcirco
nimirum quod quaedam semper a disputantibus praemittuntur quibus
positis facilior de sequentibus possit esse doctrina ut in
geometria prius termini praeponuntur post theorematum ordo
conteritur ita quoque hic quidquid ad praedicamentorum
disputationem possit esse utile prius quam ad ipsa praedicamenta
ueniret exposuit quare quoniam quae praedicenda erant
explicaui nunc ad ipsius disputationis seriem textumque
ueniamus quid autem aequiuoca uel uniuoca uel denominatiua
utilitatis habeant secundum ipsas singulorum rationes
diffinitionesque tractabitur

 de aequiuocis  

aequiuoca dicuntur quorum solum nomen commune est secundum nomen
uero substantiae ratio diuersa ut animal homo et quod
pingitur horum enim solum nomen commune est secundum nomen uero
substantiae ratio diuersa si quis enim assignet quid sit
utrumque eorum quo sint animalia propriam assignabit utrisque
rationem

omnis res aut nomine aut diffinitione monstratur namque
subiectam rem aut proprio nomine uocamus aut diffinitione quid
sit ostendimus ut uerbi gratia quamdam substantiam uocamus
hominis nomine et eiusdem definitionem damus dicentes esse
hominem animal rationale mortale ergo quoniam res omnis aut
diffinitione aut nomine declaratur ex his duobus nomine
scilicet et diffinitione diuersitates quatuor procreantur omnes
namque res aut eodem nomine et eadem definitione iunguntur ut
homo et animal utraque enim animalia dici possunt et utraque
una diffinitione iunguntur est namque animal substantia animata
sensibilis et homo rursus substantia animata sensibilis et haec
uocantur uniuoca alia uero    quae neque nominibus neque
diffinitionibus coniunguntur ut ignis lapis color et quae
propriae substantiae natura discreta sunt haec autem uocantur
diuersiuoca alia uero quae diuersis nominibus nuncupantur et
uni diffinitioni designationique subduntur ut gladius ensis
haec enim multa sunt nomina sed id quod significant una
diffinitione declaratur et hoc uacatur multiuocum alia uero
quae nomine quidem congruunt diffinitionibus discrepant ut est
homo uiuens et homo pictus nam utrumque uel animalia uel homines
nuncupantur si uero quis uelit picturam hominemque diffinire
diuersas utrisque diffinitiones aptabit et haec uocantur
aequiuoca quare quoniam quid sint aequiuoca dictum est singulas
aristotelicae diffinitionis sententias persequamur aequiuoca
inquit dicuntur res scilicet quae per se ipsas aequiuocae non
sunt nisi uno nomine praedicentur quare quoniam ut aequiuoca
sint ex communi uocabulo trahunt recte ait aequiuoca dicuntur
non enim sunt aequiuoca sed dicuntur fit autem non solum in
nominibus sed etiam in uerbis aequiuocatio ut cum dico
complector te et complector a te in quibus significationibus
cum unum nomen sit complector alia tamen faciendi ratio est
alia patiendi atque ideo hic quoque aequiuocatio est unum enim
nomen quod est complector diuersis faciendi et patiendi
diffinitionibus terminatur in praepositionibus quoque et in
coniunctionibus frequenter aequiuocatio reperitur atque ideo
quod ait quorum nomen solum commune est nomen accipiendum est
omnis rerum per uocem significatio id est omne uocabulum non
proprium solum aut appellatiuum quod ad illud tantum nomen
pertinet quod casibus inflecti potest sed ad omnem rerum
significationem qua rebus imposita uocabula praedicamus solum
autem duobus modis dicitur semel cum aliquid unum esse dicimus
ut si dicamus solus est mundus id est unus alio uero modo cum
dicimus ad quamdam ab altero diuisionem ut si quis dicat solam
me habere tunicam id est non etiam togam ad diuisionem
uidelicet togae hic ergo aristoteles posuit dicens solum nomen
commune est quasi hoc uoluisset intelligi non etiam diffinitio
aequiuoca enim iunguntur nomine sed diffinitione dissentiunt
commune quoque multis dicitur modis dicitur commune quod in
partes diuiditur et non iam totum commune est sed partes eius
propriae singulorum ut domus dicitur commune quod in partes non
diuiditur sed uicissim in usus habentium transit ut seruus
communis uel equus dicitur etiam commune quod utendo cuiusque
fit proprium post usum uero in commune remittitur ut est
theatrum nam cum eo utor meum est cum inde discedo in commune
remisi dicitur quoque commune quod ipsum quidem nullis diuisum
partibus totum uno tempore in singulos uenit ut uox uel sermo
ad multorum aures uno eodemque tempore totus atque integer
peruenit secundum hanc igitur ultimam communis significationem
aristoteles putat aequiuocis rebus commune esse uocabulum
   namque in homine picto et in homine uiuo totum in
utrisque uocabulum dicitur animalis secundum nomen uero
substantiae ratio diuersa hoc hac significatione praemittit ut
si aliter reddantur diffinitiones quam secundum nomen statim
tota diffinitio labet ac titubet ac primum de diffinitionis
proprietate dicendum est illae enim certae diffinitiones sunt
quae conuertuntur ut si dicas quid est homo animal rationale
mortale uerum est quid est animal rationale mortale homo hoc
quoque uerum est at uero si ita quis dicat quid est homo
substantia animata sensibilis uerum est quid substantia animata
sensibilis homo hoc non modis omnibus uerum est idcirco quod
equus quoque est substantia animata sensibilis sed homo non est
ergo illas constat esse diffinitiones integras quae conuerti
possunt sed hoc fit in iis quae non de communi sed uno tantum
ut cum de hominis nomine redduntur uerbi gratia animal est
commune nomen si dixerit quis homo est substantia animata
sensibilis procedit si non conuertatur quia de communi nomine
reddita est diffinitio sin uero de uno nomine redditur tunc de
ipso nomine facienda est diffinitio sic tamen est recta
facienda ut hominis diffinitio sit animal rationale mortale non
substantia animata sensibilis illa enim secundum hominis nomen
ista secundum animalis est reddita idem etiam in his nominibus
quae de duabus rebus communiter praedicantur si secundum nomen
substantiae ratio non reddatur potest aliquoties fieri ut ex
uniuocis aequiuoca sint et ex aequiuocis uniuoca namque homo
atque equus cum secundum nomen animalis uniuoca sint possunt
esse aequiuoca si secundum nomen minime diffinita sint homo
namque et equus communi nomine animalia nuncupantur si quis ergo
hominis reddat diffinitionem dicens animal rationale mortale
et equi animal irrationale hinnibile diuersas reddidit
diffinitiones et erunt res uniuocae in aequiuocas permutatae
hoc autem idcirco euenit quod diffinitiones non secundum
animalis nomen redditae sunt quod eorum commune uocabulum est
sed secundum hominis atque equi nam si secundum commune nomen
quod est animal diffinitio redderetur ita fieret homo est
substantia animata sensibilis secundum nomen scilicet animalis
et rursus equus est substantia animata sensibilis secundum
nomen rursus animalis secundum idem namque animalis uocabulum
equus atque homo uniuoce praedicantur rursus ex equiuocis
uniuoca fiunt hoc modo si quis pyrrhum achillis filium et
pyrrhum epiroten dicat esse uniuocos idcirco quod uno nomine et
pyrrhi dicantur et sint animalia rationabilia atque mortalia
hic secundum nomen hominis reddita diffinitio ex aequiuocis
fecit uniuoca quod si secundum nomen pyrrhi diffinitionis ratio
iungeretur uel a parentibus uel a patria diuersis eos oporteret
diffinitionibus terminari recte igitur additum est secundum
nomen idcirco quod si aliter facta sit diffinitio stabilis esse
non poterit et frequenter diuersos    secum ducit
errores ratio quoque multimodo dicitur est enim ratio animae
et est ratio computandi est ratio naturae ipsa nimirum
similitudo nascentium est ratio quae in diffinitionibus uel
descriptionibus redditur et quoniam generalissima genera genere
carent indiuidua uero nulla substantiali differentia discrepant
diffinitio uero ex genere et differentia trahitur neque
generalissimorum generum neque indiuiduorum ulla potest
diffinitio reperiri subalternorum uero generum quoniam et
differentias habent et genera diffinitiones esse possunt at
uero quorum diffinitiones reddi nequeunt illa tantum
descriptionibus terminantur descriptio autem est quae quamlibet
rem propria quadam proprietate designat siue ergo diffinitio
sit siue descriptio utraque rationem substantiae designat
quare cum substantiae rationem dixit et diffinitionis et
descriptionis nomen inclusit aequiuocorum alia sunt casu alia
consilio casu ut alexander priami filius et alexander magnus
casus enim id egit ut idem utrique nomen poneretur consilio
uero ea quaecunque hominum uoluntate sunt posita horum autem
alia sunt secundum similitudinem ut homo pictus et homo uerus
quo nunc utitur aristoteles exemplo alia secundum proportionem
ut principium namque principium est in numero unitas in lineis
punctus et haec aequiuocatio secundum proportionem esse dicitur
alia uero sunt quae ab uno descendunt ut medicinale
ferramentum medicinale pigmentum ab una enim medicina
aequiuocatio ista descendit alia quae ad unum referuntur ut si
quis dicat salutaris uectatio est salutaris et ea est haec
scilicet idcirco sunt aequiuoca quod ad salutis unum uocabulum
referuntur cur autem prius de aequiuocis post de uniuocis
tractat idcirco quod ipsa decem praedicamenta cum
diffinitionibus diuersa sint uno praedicationis uocabulo
nuncupantur cuncta enim praedicamenta dicimus ipsa uero
praedicamenta quoniam rerum genera sunt de subiectis rebus
uniuoce praedicantur omne enim genus de speciebus propriis
uniuoce dicitur quare rectius primo de omnium praedicamentorum
communi uocabulo tractat quasi dehinc quemadmodum singula de
speciebus propriis praedicarentur exprimeret at si ut dictum
est non de rebus sed de nominibus libri huius intentio est cur
de aequiuocis et non de aequiuocatione tractauit aequiuocae
namque res sunt aequiuocatio uero uocabulum idcirco quoniam
ipsum nomen nihil in se retinet aequiuocationis nisi diuersae
sint res de quibus illud uocabulum praedicetur quare inde
substantiam ipsa aequiuocatio trahit de ipsis dignius inchoatum
est uidetur autem alius esse modus aequiuocationis quem
aristoteles omnino non recipit nam sicut dicitur pes hominis
ita quoque dicitur pes nauis et pes montis quae huiusmodi omnia
secundum translationem dicuntur translatio uero nullius
proprietatis est quare secundum translationem aequiuoca nunquam
sunt nisi propriis et immutabilibus subiectae res uocabulis
appellentur est autem talis eorum uniuersalis   
inspectio neque enim omnis translatio ab aequiuocatione
seiungitur sed ea tantum cum ad res habentes positum uocabulum
ab alia iam nominata re nomen ornatus causa transfertur ut quia
iam dicitur quidam auriga dicitur etiam gubernator si quis
ornatus gratia eum qui gubernator est dicat aurigam non erit
auriga nomen aequiuocum licet diuersa id est moderatorem
currus nauisque significet sed quoties res quidem uocabulo eget
ab alia uero re quae uocabulum sumit tunc ista translatio
aequiuocationis retinet proprietatem ut ex homine uiuo ad
picturam nomen hominis dictum est et de aequiuocis hactenus
nunc de uniuocis pertractemus

 de uniuocis  

uniuoca uero dicuntur quorum nomen commune est et secundum nomen
eadem ratio substantiae ut animal homo atque bos communi enim
nomine utraque animalia nuncupantur et est substantiae ratio
eadem si quis enim assignet utriusque rationem quid utrumque
sit quo sint animalia eamdem assignabit rationem

post aequiuocorum diffinitionem ad uniuocorum terminum transitum
fecit in quibus nihil aliud discrepat nisi quod aequiuoca
diffinitione disiuncta sunt uniuoca ipso quoque termino
coniunguntur sed caetera omnia quaecunque in aequiuocorum
diffinitione dicta sunt in hac quoque uniuocorum designatione
conueniunt nam quemadmodum in aequiuocis secundum nomen
aequiuocarum rerum diffinitio fiebat ita quoque in uniuocis
secundum nomen substantiae ratio assignabitur sunt autem uniuoca
aut genera speciebus aut species speciebus genera speciebus
ut animal atque homo nam cum hominis genus sit animal dicitur
homo animal ergo et animal et homo animalia nuncupantur
secundum igitur commune nomen si utrosque diffinias dicis animal
esse substantiam animatam atque sensibilem hominem quoque
secundum id quod animal est si substantiam animatam sensibilem
dixeris nihil in eo falsitatis inuenies species uero speciebus
uniuocae sunt quae uno atque eodem genere continentur ut homo
equus atque bos his commune genus est animal et communi nomine
animalia nominantur ergo secundum nomen unum quod illis commune
est animalis una illius ratio diffinitionis aptabitur omnia
enim sunt substantiae animatae atque sensibiles secundum igitur
posteriorem uniuocationis designationem aristoteles qua speciebus
species uniuocae sunt ut homo et bos quae sub eodem sunt
genere sumpsit exemplum

 de denominatiuis  

denominatiua uero dicuntur quaecunque ab aliquo solo differentia
casu secundum nomen habent appellationem ut a grammatica
grammaticus et a fortitudine fortis

haec quoque diffinitio nihil habet obscurum casus enim antiqui
nominabant aliquas nominum transfigurationes ut a iustitia
iustus a fortitudine fortis etc haec igitur nominis
transfiguratio casus ab antiquioribus uocabatur atque ideo
quotiescunque    aliqua res alia participat ipsa
participatione sicut rem ita quoque nomen adipiscitur ut quidam
homo quia iustitia participat et rem quoque inde trahit et
nomen dicitur enim iustus ergo denominatiua uocantur quaecunque
a principali nomine solo casu id est sola transfiguratione
discrepant nam cum sit nomen principale iustitia ab hoc
transfiguratum nomen iustus efficitur ergo illa sunt
denominatiua quaecunque a principali nomine solo casu id est
sola nominis discrepantia secundum principale nomen habent
appellationem tria sunt autem necessaria ut denominatiua
uocabula constituantur prius ut re participet post ut nomine
postremo ut sit quaedam nominis transfiguratio ut cum aliquis
dicitur a fortitudine fortis est enim quaedam fortitudo qua
fortis ille participet habet quoque nominis participationem
fortis enim dicitur at uero est quaedam transfiguratio fortis
enim et fortitudo non eisdem syllabis terminantur si quid uero
sit quod re non participet neque nomine participare potest
quare quaecunque re non participant denominatiua esse non
possunt rursus quoque quae re quidem participant nomine uero
minime ipsa quoque a denominatiuorum natura discreta sunt ut si
quis cum sit uirtus uirtute ipsa participet nullo eum alio
nomine nisi sapientem uocamus sed uirtus et sapientia nomine
ipso disiuncta sunt hic ergo re quidem participat nomine uero
minime quare sapiens a uirtute denominatus esse non dicitur sed
a sapientia qua scilicet et participat et nomine iungitur et
transfiguratione diuersus est rursus si transfiguratio non sit
ut quaedam mulier musica participat quidem ipsa musicae
disciplina et dicitur musica haec igitur appellatio non est
denominatiua sed aequiuoca uno enim nomine et disciplina et
ipsa mulier musica dicitur quoniam ergo similis terminus
syllabarum est et nomen simile et nulla transfiguratio
denominatiua esse non poterunt quare quidquid denominatiuum esse
dicitur illud et re participabit et nomine et aliqua
transfiguratione uocabuli discrepabit haec igitur quae ad
praedicamenta necessaria credidit praemisit multiuoca uero et
diuersiuoca respuit quod ad praesentem tractatum utilia non
putauit breuiter tamen utraque diffinienda sunt multiuoca sunt
quorum plura nomina una diffinitio est ut est scutum clypeus
his enim plura nomina sed una diffinitio est et marcus portius
cato his enim tot nominibus res una subiecta est diuersifica
sunt quorum neque nomen idem est neque eadem diffinitio ut
homo color et quidquid omnino a se et nominis nuncupatione et
diffinitionis ratione discretum est

aeorum quae dicuntur alia quidem secundum complexionem dicuntur
alia uero sine complexione et ea quae secundum complexionem
dicuntur sunt ut homo currit homo uincit ea uero quae sine
complexione dicuntur sunt ut homo bos currit uincit

postquam de coniunctione diffinitionum atque nominum quantum ad
praesens attinebat opus sufficienter exposuit quoniam de primis
nominibus prima    rerum genera significantibus diuisio
facienda est non nomine sed genere discrepantibus nunc
ostendit quid sit sine complexione cuiuslibet uocabuli facta
prolatio sine complexione enim dicuntur quaecunque secundum
simplicem sonum nominis proferuntur ut homo equus his enim
extra nihil adiunctum est secundum complexionem dicuntur
quaecunque aliqua coniunctione copulantur ut aut socrates aut
plato uel quaecunque secundum aliquod accidens coniunguntur nam
quia uerbi gratia in socratem uenit ambulatio dicimus
socrates ambulat et est prolatio ista secundum complexionem
idcirco quia cum dico socrates ambulat socratem sum cum
ambulatione complexus quod autem ait eorum quae dicuntur nihil
aliud demonstrare uult nisi de primis rerum uocabulis huius
libelli disposuisse tractatum rerum enim uocabula sunt quae
dicuntur ipsa enim proprie nominamus

eorum quae sunt alia de subiecto quodam dicuntur in subiecto
uero nullo sunt ut homo de subiecto quidem dicitur aliquo
homine in subiecto autem nullo est alia in subiecto quidem
sunt de subiecto autem nullo dicuntur in subiecto autem esse
dico quod cum in aliquo non sicut quaedam pars sit impossibile
est sine eo esse in quo est ut quaedam grammatica in subiecto
quidem est in anima de subiecto autem nullo dicitur et quoddam
album in subiecto est corpore omnis enim color in corpore est
de subiecto autem nullo dicitur alia et de subiecto quodam
dicuntur et in subiecto sunt ut scientia in subiecto quidem est
in anima de subiecto autem dicitur ut de hac grammatica alia
neque in subiecto sunt neque de subiecto dicuntur ut aliquis
homo uel aliquis equus nullum enim horum neque in subiecto est
neque de subiecto dicitur simpliciter autem quae sunt indiuidua
et numero singularia de nullo subiecto dicuntur in subiecto
autem nihil prohibet horum aliqua esse quaedam enim grammatica
in subiecto est de subiecto autem nullo dicitur

hic aristoteles sermonum omnium multitudinem in paruissimam
colligit diuisionem nam quod rerum uocabula in decem
praedicamenta distribuit maior hac diuisione non potest
inueniri nihil enim esse poterit quod huic diuisioni undecimum
adiici queat omnis enim res aut substantia est aut quantitas
aut qualitas aut ad aliquid aut facere aut pati aut quando
aut ubi aut habere aut situs quocirca tot erunt etiam sermones
qui ista significent et haec est maxima diuisio cui ultra
nihil possit adiungi paruissima uero est quae fit in quatuor in
substantiam et accidens et uniuersale et particulare omnis
enim res aut substantia est aut accidens aut uniuersalis aut
particularis sicut ergo decem superioribus nihil addi poterat
ita ex his quatuor nihil demi nam neque minor ulla diuisio his
quatuor fieri potest nec maior quam si denario limite
praedicamenta claudantur cur autem in his quatuor diuisio facta
est paucis exponam prima quidem rerum est omnium diuisio in
substantiam atque accidens sed quoniam substantia proferri non
potest nisi aut uniuersaliter    aut particulariter
intelligatur nam cum dico homo rem dixi uniuersalem idcirco
quod nomen hoc de multis indiuiduis praedicatur cum uero dico
socrates uel plato rem dixi particularem quoniam socrates de
nudo subiecto dicitur et accidens quoque eodem modo nam cum
dixero scientiam rem protuli uniuersalem idcirco quod scientia
et de grammatica et de rhetorica et de aliis omnibus sub se
positis praedicatur si uero dixero platonis scientiam quoniam
omne accidens quod indiuidua uenit indiuiduum fit particularem
scientiam dico namque platonis scientia sicut ipse plato
particularis est igitur quoniam neque substantia neque accidens
ullo modo proferri potest nisi in suo nomine aut uniuersalitatis
uim aut particularitatis induat recte in quatuor diuisio facta
est ut si omnis res aut substantia aut accidens et horum aut
uniuersalis aut particularis ex his igitur quatuor fiunt
complexiones nam cum uenerit uniuersalitas in substantiam fit
uniuersalia substantia ut est homo uel animal uniuersale autem
est quod aptum est de pluribus praedicari particulare uero quod
de nullo subiecto praedicatur ergo est una complexio
uniuersalitatis et substantiae ut sit substantia uniuersalis si
uero particularitas substantiae copuletur fit substantia
particularis ut est socrates uel plato et quidquid in
substantia indiuiduum reperitur at cum miscetur uniuersalitas
accidenti fit accidens uniuersale ut scientia quae cum sit
accidens et praeter animam cui accidit esse non possit tamen
uniuersalis est quod de subiecta grammatica uel aliis speciebus
praedicari potest cum uero particularitas accidenti coniungitur
fit accidens particulare ut platonis uel aristotelis scientia
fiunt enim quatuor complexiones substantia uniuersalis
substantia particularis accidens uniuersale accidens
particulare ut autem accidens in substantiae naturam transeat
uel substantia in accidens fieri nullo modo potest et accidens
quidem uenit in substantiam sed non ut substantia fiat neque
enim quoniam color quod est accidens uenit in substantiam
idcirco color iam substantia est nec quoniam substantia suscipit
colorem idcirco color iam substantia fit quare neque
substantia in accidentis neque accidens in substantiae naturam
transit at uero nec particularitas nec uniuersalitas in se
transeunt namque uniuersalitas potest de particularitate
praedicari ut animal de socrate uel platone et particularitas
suscipiet uniuersalitatis praedicationem sed non ut
uniuersalitas sit particularitas nec rursus ut quod particulare
est uniuersalitas fiat ergo quatuor complexiones uniuersalem
substantiam uniuersale accidens particularem substantiam
particulare accidens aristoteles disponere cupiens non eorum
nomina sed descriptiones apposuit et quoniam generalissimorum
generum diffinitiones non poterat inuenire descriptionibus usus
est his id substantiam esse dicens quod in subiecto non esset
accidens uero quod in subiecto esset omne namque accidens in
subiecto est ut color in corpore scientia in anima et subiectam
habet    substantiam omne accidens si quis enim
substantiam tollat accidens non erit quare substantia locus
quidam est ubi accidentis ualeat natura consistere ipsa uero
substantia per se constat atque ideo dicitur substantia nec
ullo subiecto alio nititur sed cunctis ipsa substantia est
alioqui si substantia in ullo subiecto esse posset esset
accidens omne enim accidens in subiecto est et quidquid in
subiecto est illud est accidens quod si substantia esset in
aliquo subiecto continuo fieret accidens sed substantia
accidens esse non potest sicut supra docuimus quare quoniam
accidens in subiecto est substantia uero accidens non est
substantia in subiecto non est uniuersalitatis uero descriptio
est de subiecto praedicari omnis namque uniuersalitas de
subiectis particularibus praedicatur nam quoniam uniuersale est
animal uel homo de socrate praedicatur et platone dicitur enim
socrates animal atque homo et quoniam uniuersale est accidens
scientia dicitur de subiecta grammatica grammatica enim
scientia est particularitas uero quoniam ipsa est rerum ultima
et nihil est illi subiectum de nullo subiecto praedicatur nam
quoniam uniuersalitas de subiecto praedicatur particularitas
uero uniuersalitas non est particularitas de subiecto non
praedicabitur ubi enim res discrepant et diffinitio
discrepabit ita quoque in his nam quoniam discrepat substantia
et accidens diffinitiones quoque eorum discrepabunt ut quoniam
est accidens in subiecto erit substantia non in subiecto et
quoniam uniuersalitas de subiecto praedicatur particularitas
autem ab uniuersalitate discrepat de subiecto non praedicatur
has igitur huiusmodi descriptiones aristoteles ita permiscuit
dicens eorum quae sunt alia de subiecto quodam dicuntur in
subiecto uero nullo sunt uolens scilicet uniuersalem substantiam
demonstrare nam quod dixit de subiecto dicuntur uniuersale
est quod uero ait in subiecto nullo sunt substantia ergo quod
ait quaedam de subiecto dici in subiecto uero nullo esse
uniuersalem substantiam demonstrare contendit ut enim saepius
dictum est quod de subiecto dicitur uniuersale est quod in
nullo subiecto est substantia haec iuncta id est de subiecto
quodam dici et in subiecto nullo esse uniuersalem substantiam
demonstrant post uniuersalem substantiam particulare accidens
posuit dicens alia autem in subiecto quidem sunt de subiecto
autem nullo dicuntur nam quod ait in subiecto sunt accidens
monstrat quod uero addidit de subiecto autem nullo dicuntur
particulare accidens enim in subiecto est particularitas de
nullo subiecto praedicatur ergo quaecunque res ipsa quidem in
subiecto est sed si de nullo subiecto praedicatur accidens est
particulare ut est quaedam grammatica id est aristarchi uel
alicuius hominis indiuidua grammatica illa enim quoniam
indiuidui hominis ipsa quoque facta est indiuidua et
particularis ergo quoniam quaedam grammatica in anima est
accidens est et quoniam de nullo subiecto praedicatur
particularis    est quemadmodum enim ipse aristarchus de
nullo subiecto dicitur ita quoque eius grammatica de nullo
subiecto praedicatur non autem dicit quod ipsa grammatica
particularis est sed quod quaedam grammatica id est alicuius
hominis indiuidui grammatica quam scilicet homo particularis
propria retinet cognitione et quoniam incorporale accidens
posuit quod animae accideret id est grammaticam quae esset in
anima ponit quoque aliud exemplum corporale ait enim et quoddam
album in subiecto est corpore omnis enim color est in corpore
hic quoque non omne album dicit esse particulare sed quod ad
indiuiduum corpus album uenit probatur quoque particulare album
in subiecto esse hoc modo nam color quod genus est albi uel
cuiusdam albi in corpore est et est in subiecto quare cuius
genus in subiecto est ipsum quoque in subiecto est omnes enim
species uel indiuidua proprio genere continentur et eiusdem
habent naturam quoniam uero esse in aliquo multis dicitur modis
quid uelit aristoteles ostendere esse in subiecto paucis
absoluam dicitur enim esse aliquid in aliquo nouem modis
dicimus enim esse aliquid in loco ut in foro uel in theatro
dicimus quoque esse in aliquo ut in aliquo uase ut triticum in
modio dicitur etiam esse in aliquo uelut pars in toto ut manus
in corpore dicitur esse in aliquo uelut totum in partibus ut
corpus in omnibus suis partibus rursus uelut in genere species
ut in animali homo uel genus in speciebus suis dicimus quoque
esse in aliquo uelut aliquid in fine esse ut quoniam bonae
uitae finis beatitudo est si quis sit beatus in fine est
scilicet bonae uitae dicimus quoque esse in aliquo ut in
quolibet potente ut in imperatore esse regimen ciuitatis
dicimus quoque uelut formam in materia ut similitudinem achillis
in aere uel in marmore nouem igitur modis aliquid in aliquo
esse dicitur ut in loco ut in uase ut pars in toto ut totum
in partibus ut in genere species ut in speciebus genus ut in
fine ut in imperatore ut in materia forma horum igitur
aristoteles tria sola commemorat sed duo in unum coniuncta
aliud separatum ait enim in subiecto autem esse dico quod cum
in aliquo sit non sicut quaedam pars impossibile est esse sine
eo in quo est sensus autem talis est hoc inquit dico esse
accidens quod sit in subiecto id est quod ita sit in altero ut
pars eius non sit et sine aliquo subiecto esse non possit ut
uerbi gratia color cum in corpore nulla pars corporis est et si
color a corpore separatur color nusquam est omnis enim color
in solo corpore est ergo illud est accidens quod semper ita in
subiecto est altero ut eius pars non sit ut cum ab eo in quo
est separatur ad nihilum redigatur et per se sine alterius
subiecto esse non possit quod autem ait ut non sit sicut aliqua
pars ab ea scilicet significatione in aliquo consistendi
diuidere uoluit secundum quam partes in toto esse dicimus non
enim tale est subiectum ut eius accidens pars sit quod uero
dicit impossibile est esse sine eo in quo est ab ea scilicet
significatione diuisit quae est esse aliquid in uase   
uel in loco quod enim in uase uel in loco est a uase uel loco
poterit separari ut triticum quod in modio est potest a modio
segregari et homo a theatro discedere accidens uero ab eo in quo
est segregari non potest quare solas tres posuit
significationes id est secundum quam in uase uel in loco
dicitur esse et secundum quam pars in toto est sed ut in uase
et ut in loco una sententia distribuit dicens impossibile est
esse sine eo in quo est sed fortasse quis dicat non esse
diffinitionem ueram illa esse in subiecto quae sic sint in alio
non ut sint partes et sine eo in quo sint esse non possint
socrates enim uel homo quilibet cum accidens non sit tamen
semper in loco est et sine loco esse non potest quibus
respondendum est quod socrates loca poterit permutare et esse
praeter locum in quo fuit et postremo si intelligentia capiamus
per se subsistit accidentia uero per se ipsa non constant sed
si quis quoque obiiciat posse locum accidentia permutare malum
namque si in manu teneatur manus mali odore completur adeo odor
quod est accidens in aliud subiectum transire potest sed non
hoc ait aristoteles quoniam mutare accidens locum non potest
nec ita dixit impossibile esse sine eo in quo erat sed sine eo
in quo est hoc enim significat mutare quidem posse locum sed
sine aliquo subiecto non posse subsistere quare recta est atque
integra diffinitio eius quod in subiecto est quod ita sit in
altero non sicut quaedam pars et impossibile sit esse sine eo in
quo est secundum autem illam significationem dictum est
secundum quam formam in materia esse dicimus namque forma si in
materia sit per seipsam nulla ratione consistit postquam
igitur particulare accidens quid esset ostendit dicens quod in
subiecto est et de subiecto non praedicatur et in subiecto
consistentis rei diffinitionem reddit dicens quod cum in aliquo
sit non sicut quaedam pars impossibile est esse sine eo in quo
est ad uniuersale accidens continenti disputatione reuertitur
quod definit hoc modo namque post eius rei quae in subiecto est
diffinitionem et post particularis accidentis exempla ad
uniuersale accidens transitum fecit inquiens alia esse quae in
subiecto sint et de subiecto praedicentur quod scilicet
accidens uniuersale significet nam quoniam de subiecto dicitur
uniuersale est quoniam in subiecto est accidens in subiecto
ergo esse et de subiecto praedicari uniuersale accidens
monstrat huius quoque complexionis conuenientia proponit
exempla ait enim scientiam in subiecto esse in anima nam nisi
anima sit in qua sit scientia nulla est idcirco quod scientia
actus est animae nam ea quae sunt inanimata nihil sciunt hinc
sequitur substantiae particularis propositio quam scilicet ita
declarat quod neque in subiecto sit neque de subiecto
praedicetur nam quod in subiecto non est substantia est et
quod de subiecto non praedicatur particularitas utraque igitur
res de subiecto non praedicari et in subiecto non esse
particularis est substantia res igitur quatuor cum propria
complexione non secundum propria nomina sed secundum   
proprias rationes diffinitionesque contexuit nam pro substantia
uniuersali posuit quod in subiecto non est et de subiecto
praedicatur pro accidenti particulari dixit quod in subiecto
est et de subiecto non praedicatur accidens uero uniuersale per
hoc designauit quod ait quod et in subiecto est et de subiecto
dicitur pro particulari substantia interposuit quod nec in
subiecto est nec de subiecto praedicatur simpliciter autem quae
sunt indiuidua et numero singularia de subiecto nullo dicuntur
in subiecto autem nihil ea prohibet esse quaedam enim grammatica
in subiecto est omnis particularitas aut substantia erit aut
accidens nam cum dico socratem indiuiduam et particularem
significaui substantiam cum dico quamdam grammaticam indiuiduum
et particulare accidens dixi indiuidua autem sunt quae neque in
alias species diuidi possunt neque in alia indiuidua nam
quemadmodum animal diuiditur in species hominem atque equum
homo autem in singulos homines id est in socratem et platonem et
caeteros sic plato et socrates non diuiduntur in alios atque
hoc idem de accidentibus dici conuenit nam quemadmodum scientia
diuiditur in species grammaticam et rhetoricam grammatica uero
ipsa in particulares grammaticas quas scilicet particulares
homines norunt sic ipsa particularis grammatica in particulares
grammaticas non secatur ergo indiuidua sunt quaecunque sunt
numero singularia et in nullas alias multitudines secundum
species uel secundum indiuidua diuiduntur omne indiuiduum
quoniam particulare est de subiecto non praedicatur omne autem
quod de subiecto non praedicatur aut substantia erit ut plato
aut accidens ut quaedam grammatica ex his ergo particularibus
substantia scilicet atque accidenti quae de subiecto non
praedicantur substantia quidem nec in subiecto est accidens
uero in subiecto est ita illa indiuidua quae substantiae sunt in
subiecto esse non poterunt alia uero indiuidua quae secundum
accidentis naturam dicuntur illa in subiecto esse nihil
prohibet atque hoc est quod ait simpliciter autem quae sunt
indiuidua et numero singularia de nullo subiecto dicuntur in
subiecto autem ea nihil prohibet eorum aliqua esse quaedam enim
grammatica in subiecto est de subiecto autem nullo dicitur hoc
enim maluit demonstrare et accidentibus et substantiis
particularibus hoc esse commune quod de subiecto non
praedicantur hoc enim dixit simpliciter autem quae sunt
indiuidua et numero singularia de nullo subiecto dicuntur
subaudiendo scilicet siue substantiae sint siue accidentia sed
non omnia indiuidua non sunt in subiecto indiuidua enim
accidentia in subiecto esse nihil prohibet quaedam enim
grammatica cum sit indiuidua et de subiecto non praedicetur
tamen in subiecto est id est in anima sed ut congregatim
dicatur sensus huiusmodi est omnia quidem quaecunque sunt
indiuidua de subiecto quidem nullo dicuntur sed non omnia non
sunt in subiecto nam cum particularis substantia in subiecto non
sit ut plato particulare tamen accidens in subiecto   
est ut quaedam grammatica in anima illud quoque magna
attentione notandum est quis sit huius ordo propositi nam cum
sint quatuor complexiones factae ex quatuor rebus quarum duae
natura discrepant ut substantia et accidens duae quantitate ut
particularitas et uniuersalitas coniunctis compositisque his
quatuor omnibus dissentientem lateribus dispositionem fecit
posuit enim prius substantiam uniuersalem dicens quod in
subiecto non est et de subiecto dicitur post hanc primam
positionem totis discrepantem rebus rem subdit id est accidens
particulare quod in subiecto esset et de subiecto non
praedicatur nam cum accidens dixit a substantia disgregauit
quod particulare addidit ab uniuersali disiunxit rursus ex alio
latere disposuit in diuisione accidens uniuersale dicens quod in
subiecto est et de subiecto praedicatur et ultimo substantiam
particularem contrariam superiori accidenti dixit quod neque in
subiecto est neque de subiecto praedicatur substantiae
particularitatem uniuersalitati accidentis opponens sed ut
planius quod dicimus sit figuram descriptionemque subiecimus in
qua superius latus substantia accidentique notauimus reliquum
particularitatis et uniuersalitatis titulo inscripsimus
aristotelicam complexionem angulariter et per latera designantes

quando alter mode altero praedicatur ut de subiecto quaecunque
de eo quod praedicatur dicuntur omnia etiam de subiecto
dicuntur ut homo praedicatur de quodam homine animal uero de
homine ergo et de quodam homine animal praedicabitur quidam
enim homo et homo est et animal

cum superius de his quae in subiecto sunt id est de accidentibus
loqueretur diffinitionem constitutae in subiecto rei et
praeter subiectum nullo modo permanentis in media tractatione
disposuit dicens illud esse quod neque pars esset alicuius nec
sine subiecto posset ullo modo permanere patefacto igitur quid
sit esse in subiecto nunc quid sit praedicari de subiecto
declarat duobus enim modis praedicationes fiunt uno secundum
accidens alio de subiecto de homine namque praedicatur album
dicitur enim homo albus rursus de eodem homine praedicatur
animal dicitur enim homo animal sed illa prior praedicatio
quae est homo albus est secundum accidens est namque accidens
quod est album de subiecto    homine praedicatur sed
non in eo quod quid sit nam cum album sit accidens homo
substantia accidens de substantia in eo quod quid sit praedicari
non potest ergo ista praedicatio secundum accidens dicitur de
subiecto uero praedicare est quoties altera res de altera in
ipsa substantia praedicatur ut animal de homine nam quoniam
animal et substantia est et genus hominis idcirco in eo quod
quid sit de homine praedicatur quare illa sola de subiecto
praedicari dicuntur quaecunque in cuiuslibet rei substantia et in
diffinitione ponuntur ergo quotiescunque huiusmodi fuerit
praedicatio ut alterum de altero ut de subiecto praedicetur id
est ut de eius substantia dicatur ut animal de homine hanc
proprietatem euenire necesse est ut si de eo quod praedicatur
quidpiam ut de subiecto id est eius substantia praedicetur
necessario idem hoc quod de praedicato dicitur dicatur etiam de
praedicati subiecto ut homo praedicatur quidem de socrate in eo
quod quid sit interrogantibus enim quid sit socrates hominem
respondemus at uero de ipso homine in eo quod quid sit animal
dicitur in substantia enim hominis animal praedicatur atque ita
fit ut animal quidem de homine homo uero de socrate in eo quod
quid sit ut de subiecto praedicentur ergo quoniam ista
consequentia et animal de socrate in eo quod quid sit
praedicabitur potest enim dici interrogantibus quid est
socrates animal ergo manifestum est quod si qua res de alia ut
de subiecto praedicetur ut homo de socrate de eadem uero re
quae praedicatur de homine scilicet alia rursus superior ut de
subiecto praedicetur ut animal necesse erit et hanc eamdem de
subiecto eius de quo ipsum dicitur praedicari ut animal de
socrate socrates namque subiectus est homini de quo animal
praedicatur ergo constat huiusmodi diffinitio quae dicit
quoties alterum de altero praedicatur ut de subiecto si quid sit
quod de eo quod praedicatur in eo quod quid sit dici possit hoc
idem ipsum de eo quod prius subiectum erat possit praedicari
sed fortasse quisquam dicat minime uerum esse quod dictum est
nam cum homo de socrate praedicetur socrates enim homo est de
homine uero species homo enim species est socrates species esse
non dicitur et rursus cum animal de homine praedicetur de
animali uero genus animal enim genus est homo generis uocabulo
caret non enim dicitur homo esse genus homo enim genus non est
sed tantum species his dicendum est quod minus aduerterint
illam esse diffinitionem de subiecto praedicationis quae in eo
quod quid sit unumquodque et in eius substantia praedicaretur
nunc autem species de homine non in eo quod quid sit praedicatur
neque enim si quis hominis diffinitionem reddat speciem
nominauit sed designatiuum nomen est tantum utrum de pluribus
specie differentibus praedicetur hoc nomen quod est homo an
certe tantum de solis indiuiduis nam quoniam de indiuiduis solis
homo praedicetur idcirco species dicitur et quoniam de specie
differentibus animal dicitur idcirco animal genus uocamus et
sunt quodammodo nominum nomina quare neque    genus de
animali neque species de homine in eo quod quid sit
praedicatur sed tantum designant quomodo homo et animal de
subiectis ut dictum est propriis praedicentur ergo non est
mirandum si ad eorum subiectum quae de subiecto dicuntur eius
praedicati quod de subiecto non dicitur praedicatio perueniri non
potest

diuersorum generum et non subalternatim positorum diuersae
secundum speciem sunt differentiae ut animalis et scientiae
animalis siquidem differentiae sunt ut gressibile uolatile
bipes et aquatile scientiae uero nulla harum est neque enim
scientia a scientia differt in eo quod est bipes subalternorum
uero generum nihil prohibet easdem esse differentias superiora
enim de inferioribus praedicantur quare quaecunque fuerint
praedicati differentiae erunt eaedem et subiecti

cum multis modis genus dicatur solum quod nunc tractari conuenit
assumamus dicitur enim genus quod de pluribus specie
differentibus in eo quod quid sit praedicatur ut animal
praedicatur de homine et de equo et de cane et de boue et de
caeteris quae omnia specie ipsa a se discreta sunt species uero
est quod de pluribus numero differentibus in eo quod quid sit
praedicatur ut homo praedicatur de catone socrate platone
uirgilio cicerone et de singulis hominibus qui specie ipsa non
differunt sed tantum a se numero distant differentia uero est
quae sub eodem genere positas species propria qualitate
disterminat nam cum equus et homo quantum ad genus unum sint
uterque enim animal est differentia rationalis et irrationalis
utrosque disiungit ac discernit qualitate enim quadam
rationabilitatis et irrationabilitatis uterque a propriae
substantiae diffinitione dissentiunt ergo differentia est quae
de pluribus specie differentibus in eo quod quale sit
praedicatur namque haec ipsa differentia quae est
irrationabilitas de multis specie differentibus praedicatur ut
de cygno et equo et pisce quae omnia a se cum specie ipsa
dissentiant irrationabilitatis tamen qualitate coniuncta sunt
sed non in omnibus differentia de pluribus specie differentibus
praedicatur sunt enim quaedam quae non nisi de una specie
praedicantur ut grauitas de sola terra leuitas de solo igne
proprie dicitur at uero nec species semper de pluribus numero
differentibus praedicatur mundi enim species de uno solo mundo
dicitur et phoenicis species de una tantum phoenice sed idcirco
ita diffinita est quod frequentius differentia de pluribus
specie differentibus praedicatur quam de uno eodemque modo et
species frequentius inuenitur de pluribus numero differentibus
praedicari quam de una tantum re ac singulari his ita positis
sunt quaedam genera quae generalissima nuncupantur quibus genus
inueniri non possit sunt species quibus alias subiectas species
nullus inueniet inter utraque autem sunt alia quae subalterna
genera nominantur quae superiorum quidem species sunt
posteriorum uero genera ut substantia genus quidem est
generalissimum ut eius genus inueniri non possit homo uero
species est ut eius species alia reperiri non ualeat animal
uero ad    substantiam quidem species est ad hominem uero
genus decem igitur praedicamentorum significatio nihil aliud
demonstrat nisi rerum decem genera quae generalissima nominamus
ergo quoties genera generalissima discrepant eorum quoque
species discrepabunt et quoties species discrepant quoniam
differentiis disiunguntur atque informantur differentiae quoque
diuersarum specierum discrepabunt animal namque et scientia
quoniam est animal substantia scientia uero ad aliquid
quoniamque genus animalis est substantia et genus scientiae est
ad aliquid omni substantiae a se ratione discreta sunt et
differentiae quoque scientiae atque animalis omnibus qualitatibus
disiunguntur est namque differentia animalis bipes et
quadrupes animal enim ab alio animali differt quod hoc quidem
bipes sit ut homo uel auis illud uero quadrupes ut equus atque
bos illud uero multipes ut formica uel apis sed scientia
differentias huiusmodi non habet neque enim scientia a scientia
differt in eo quod bipes est quare constat quoties diuersa sunt
genera specierum quoque differentias esse discretas at hoc est
quod ait diuersorum generum et non subalternatim positorum
diuersas secundum speciem differentias esse et hoc exempli
adiectione firmauit dicens animalis et scientiae diuersas esse
differentias nam cum sit bipes animalis differentia scientiae
non est et hoc quidem de diuersis generibus dictum est id est
quae subalterna non sunt quod si subalterna sunt genera nihil
prohibet alias easdem esse differentias alias diuersas ut auis
est species animalis et rursus est genus corui et est
subalternum genus auis sed animalis differentiae sunt
rationalis atque irrationalis auis uero differentia rationalis
non est nulla enim auis ab alia aui differt quod sit
rationalis ergo hoc loco non sunt eaedem subalternorum generum
differentiae si quis uero has generis id est animalis
differentias dicat ut animalium alia sunt quae pascantur herbis
alia quae seminibus alia quae carnibus hae differentiae
conueniunt in subalterno genere uidelicet in aui namque auium
sunt aliae quae seminibus uescuntur aliae quae herbis aliae
quae carnibus ut uultur et miluus ergo in subalternis generibus
nihil prohibet easdem esse differentias et iterum discrepare
hoc autem idcirco euenit quia quae de praedicato dicuntur
possunt de subiecto praedicari quare quod dicitur de genere
potest etiam dici de specie atque hoc est quod ait
subalternorum uero generum nihil prohibet easdem esse
differentias superiora enim de inferioribus generibus
praedicantur sed cum diceret nihil prohibet easdem esse
differentias hoc quodam modo uoluit demonstrare esse quasdam
easdem differentias alias uero posse esse diuersas cui rem
contrariam intulisse uidetur cum dicit quare quaecunque
praedicati differentiae fuerint eaedem erunt etiam subiecti nam
cum illic dixisset nihil prohibet esse easdem differentias
generum subalternorum hic omnes easdem esse declarat dicit
enim quaecunque fuerint differentiae praedicati easdem etiam
subiecti esse atque haec res plures maximis illigauit   
erroribus ut emendandum crederent locum non ut esset ita quare
quaecunque praedicati differentiae fuerint eaedem erunt etiam
subiecti sed ut hoc modo quare quaecunque subiecti differentiae
fuerint eaedem erunt etiam praedicati sed hoc abiiciendum est
neque enim fieri potest ut in rem superiorem praedicatio
posterioris redundet nam cum dicitur quaecunque subiecti
fuerint differentiae eaedem erunt praedicati hoc scilicet
significatur ut praedicatio subiecti redeat in praedicatum quod
fieri non potest sed dicendum est quod sunt aliae differentiae
quae dicuntur completiuae praedicati et cuiuslibet illius speciem
informantes quae communi nomine specificae nominantur nam cum
dico animatum et sensibile si substantiae coniungantur
diffinitionem et speciem mox animalis efficiunt animal enim est
substantia animata sensibilis atque hae differentiae dicuntur
specificae et completiuae sunt autem aliae quae ipsae quidem
nihil complent nec ullam speciem reddunt sed genus tantum
diuidunt ut rationale et irrationale haec enim diuidunt genus
id est animal animal enim rationali differentia irrationalique
diuiditur ergo illae quae sunt generis diuisiuae differentiae
possunt aliquoties eaedem esse possunt aliquoties non eaedem ut
animalis quoniam diuisibilis est differentia quae est
rationale potest eam non habere auis quae est subalternum
genus et rursus easdem diuisibiles habere potest ut easdem quas
superius diximus nam cum diuidant animal differentiae quae
carnibus herbis et seminibus uescuntur eaedem possunt esse
subalterni generis id est auis ergo hae diuisibiles possunt
etiam esse diuersae illae uero quae completiuae et specificae
sunt aliquando non praedicari de subiecto non possunt ut
quoniam animal habet differentias completiuas et suae speciei
effectiuas sensibile scilicet et animatum hae differentiae de
homine quod est subiectum animalis non praedicari non possunt
omnes enim specificae differentiae de his praedicantur quorum
speciem complent ut de animali praedicatur sensibile et
animatum et hoc ut de subiecto in substantia enim animalis
utraque praedicantur sed animal praedicatur de homine ut de
subiecto necesse est ergo animatum atque sensibile de homine
praedicari ut de subiecto hoc est enim quod superius praemisit
cum diceret quando alterum de altero praedicatur ut de subiecto
quaecunque de eo quod praedicatur dicuntur omnia etiam de
subiecto dicuntur atque hoc in omnibus generibus recte constat
intelligi ergo diuisibiles differentiae possunt aliquando cum
subiectis esse communes aliquando diuersae specificae uero et
completiuae cum subiectis communes non esse non possunt quod
ergo aristoteles ait subalternorum generum nihil prohibere
easdem esse differentias diuisibiles differentias easdem esse
nihil prohibere putandum est quae possunt esse etiam diuersae
quod ait uero quaecunque praedicati differentiae fuerint eaedem
erunt etiam subiecti de specificis intelligendum est quae cum
speciem cuiuslibet informent et de eo quod informant ut de
subiecto    praedicentur ad quodcunque ut subiecto
praedicatur illud quod ipsae differentiae informant de eo ut de
subiecto praedicabuntur et de eo non praedicari non possunt
quare nihil est in huiusmodi theoremate quod ullo modo debeat
emendari

eorum quidem quae secundum nullam complexionem dicuntur singulum
aut substantiam significat aut quantitatem aut qualitatem aut
ad aliquid aut ubi aut quando aut situm aut habere aut
facere aut pati est autem substantia ut figuraliter dicatur ut
homo equus quantitas ut bicubitum tricubitum qualitas ut
album grammaticum ad aliquid ut duplum dimidium maius
minus ubi ut in lyceo in foro quando ut heri superiori
anno situm ut sedet iacet habere ut calceatus armatus
facere ut secare urere pati ut secari uri singula igitur
eorum quae dicta sunt ipsa quidem secundum se in nulla
affirmatione dicuntur aut negatione horum autem ad se inuicem
affirmatio uel negatio fit complexione uidetur autem omnis
affirmatio uel negatio uel uera uel falsa esse eorum autem quae
secundum nullam complexionem dicuntur singula neque uera neque
falsa sunt ut homo album currit uincit

post paruissimam in quatuor enumerationem id est in substantiam
accidens uniuersalitatem particularitatem nunc est de
partitione maxima tractaturus quae fit in decem hac enim
enumeratione maior non potest inueniri neque enim undecim
praedicamenta poterunt inueniri nec ultra decem ullo modo
aliquod genus recte excogitari potest quare facit huiusmodi
enumerationem sed non diuisionem diuisio namque fere est
generis in species praedicamentorum uero quoniam genus unum non
habent diuisio esse non potest sed potius enumeratio est sunt
uero quidam qui contendunt recte enumerationem non esse
dispositam alii namque ut superuacua quaedam demunt alii ut
curto operi addunt alii uero permutant quos nimirum non recte
sentire alio nobis opere dicendum est ait autem eorum quae
secundum nullam complexionem dicuntur adeo non de rebus sed de
uocibus tractaturus est ut diceret dicuntur res enim proprie
non dicuntur sed uoces et quod addidit singulum aut
substantiam significat late patet eum de uocibus disputare non
enim res sed uoces significant significantur autem res sine
complexione uero dicuntur ut dictum est quaecunque singulari
intellectu et uoce proferuntur secundum complexionem uero
quaecunque aliqua coniunctione uel accidentis copulatione
miscentur sed quid ex iis quae secundum nullam complexionem
dicuntur efficitur ipse demonstrat cum dicit singula igitur
eorum quae dicta sunt ipsa quidem secundum se in nulla
affirmatione dicuntur horum autem ad se inuicem complexione
affirmatio fit uidetur enim omnis affirmatio uel falsa esse uel
uera eorum autem quae secundum nullam complexionem dicuntur
neque uerum quidquam neque falsum est ut homo album currit
uincit significat ergo et hic ea quae sine ulla complexione
dicuntur affirmationis uim non obtinere    si quis enim
dicat homo uel album uel decem uel quidlibet simplici modo in
eo neque uerum aliquid inueniet neque falsum sed omnis
affirmatio uel uera uel falsa est igitur uniuersaliter
pronuntiat praedicamenta affirmationis ratione penitus non
teneri sed haec eadem si cum quadam complexione coniuncta sint
fieri propositiones necesse est quae in se uerum falsumue
contineant sed non omnis complexio propositionem facit nec si
dixero socrates in foro idcirco iam propositio est sed si quis
dicat socrates in foro ambulat tunc fit propositio quae aut
affirmatio est aut negatio affirmationes autem et negationes
uel uerae uidentur esse uel falsae atque ideo quodcunque neque
uerum neque falsum est illud propositio non est ergo quadam
complexione ex iis quae secundum nullam complexionem dicuntur
ueritas falsitasque conficitur affirmationem autem solam nunc
aristoteles interposuit idcirco quod omnis affirmatio prior est
hoc enim negatio tollit quod affirmatio ante constituit prius
quidem secundum significationem sed non secundum genus quod
alio liquebit loco maxime autem monstrat aristoteles se non de
rebus sed de uocibus tractaturum quod ait horum autem ad se
inuicem complexione affirmatio fit non enim rerum complexione
fit affirmatio uel negatio sed sermonum nec in rebus est
ueritas et falsitas sed in intellectibus atque opinionibus et
post haec in uocibus atque sermonibus atque haec hactenus
secundum complexionem ergo sunt quaecunque ex integris compositis
fiunt ut socrates ambulat nam et socrates et ambulat uterque
integer sermo est et coniunctus affirmationem facit at uero si
quis dicat flammiger uel multisonus uel fluctiuagus secundum
complexionem non erit ista prolatio idcirco quod ex neutris
integris factum est horum autem decem praedicamentorum
diffinitiones inueniri non possunt idcirco quod ea quae
significant generalissima sunt substantia enim et quantitas et
qualitas nulli unquam generi uidentur esse subiecta quare
quoniam diffinitio omnis a genere ducitur genus quod alii generi
subiectum non est a diffinitione relinquitur sed nunc quidem
omnium praedicamentorum conuenientia dixit exempla post uero
latius de unoquoque tractabitur et quoniam diffinitio inueniri
nulla potest quibusdam proprietatibus informantur quare quoniam
de his dictum est plene ad tractatum substantiae transeamus

 de substantia  

substantia autem quae proprie et principaliter et maxime dicitur
est quae neque de subiecto dicitur neque in subiecto est ut
aliquis homo uel aliquis equus secundae autem substantiae
dicuntur species in quibus illae quae principaliter substantiae
dicuntur insunt et hae quidem et harum specierum genera ut
aliquis homo in specie quidem est in homine genus uero speciei
animal est secundae ergo substantiae hae dicuntur ut est homo
atque animal

quaeritur cur praedicamentorum tractatum a substantiis   
inchoauerit nam quoniam omnis res aut in subiecto est aut
subiecto non est quidquid in subiecto est eget subiecto
quoniam in propria natura non potest consistere et quoniam rebus
omnibus substantia subiecta est nihil eorum quae sunt in
subiecto praeter substantiam poterit permanere sed prior illa
natura est sine qua alia esse non possunt quocirca prior
naturaliter uidetur esse substantia non absurde igitur in
disputatione quod prius per naturam fuit prius etiam sumpsit et
diffinitionem quidem substantiae proferre non potuit sed post
exemplum superius datum descriptionem quamdam profert qua quid
sit ipsa substantia queamus agnoscere hoc est autem non esse in
subiecto substantia enim in subiecto non est facit autem
quamdam substantiarum diuisionem cum dicit alias primas esse
substantias alias secundas primas uocans indiuiduas secundas
uero indiuiduarum species et genera ergo cum primis secundisque
substantiis commune sit non esse in subiecto additum primis
substantiis de subiectis non praedicari primas substantias a
secundis substantiis separat substantia enim indiuidua in eo
quod est substantia in subiecto non est quod autem indiuidua
est de subiecto non praedicatur sunt ergo primae substantiae
quae neque in subiecto sunt neque de subiecto dicuntur ut est
socrates uel plato hi enim quoniam substantiae sunt in subiecto
nullo sunt quoniam uero particulares indiuiduique sunt ne
nullo subiecto praedicantur secundae uero substantiae sunt
quibus commune est cum primis substantiis quod in subiecto non
sunt proprium uero quod de subiecto praedicantur quae secundae
substantiae sunt uniuersales ut est homo atque animal homo
namque et animal in nullo sunt subiecto sed de subiecto aliquo
praedicantur sunt igitur primae substantiae particulares
secundae uniuersales proprie autem substantias indiuiduas dicit
quod hominem quidem idem ipsam speciem et animal quod est
genus non nisi ex indiuiduorum cognitione colligimus quare
quoniam ex singulorum sensibus generalitas intellecta est merito
propriae substantiae indiuidua et singula nominantur
principaliter uero indiuiduae substantiae dictae sunt quod omne
accidens prius in indiuidua post uero in secundas substantias
uenit nam quoniam aristarchus grammaticus est homo uero est
aristarchus est homo grammaticus ita prius omne accidens in
indiuiduum uenit secundo uero loco etiam in species generaque
substantiarum accidens illud uenire putabitur recte igitur quod
prius subiectum est hoc substantia principaliter appellatur
maxime autem substantia prima dicitur idcirco quod quae maxime
subiecta est rebus aliis ea maxime substantia dici potest
maxime autem subiecta est prima substantia omnia enim de primis
substantiis dicuntur aut primis substantiis insunt ut genera et
species namque et genera et species praedicantur de propriis
indiuiduis ut animal atque homo praedicantur de socrate id est
secundae substantiae de primis sin    uero sint
accidentia in primis substantiis principaliter sunt quare
quoniam et accidentia in primis substantiis principaliter sunt
et secundae substantiae de primis substantiis praedicantur
primae substantiae secundis substantiis accidentibusque subiectae
sunt quare quoniam istae maxime subiectae sunt et accidentium
subsistentiae et secundarum substantiarum praedicationi idcirco
maxime substantiae nuncupantur dicit autem non omnis species
neque omnia genera secundas esse substantias sed eas tantum
quae primas substantias continerent ut est homo atque animal
homo namque continet socratem id est aliquam indiuiduam
substantiam animal uero continet indiuiduam speciemque id est
hominem et aliquem hominem quare genera et species quae de
primis substantiis praedicantur ipsas secundas putat esse
substantias hoc autem hoc modo ait secundae autem substantiae
dicuntur in quibus speciebus illae quae principaliter substantiae
dicuntur insunt haec et harum specierum genera et inde
conuenientia ponit exempla ac si diceret non omnia genera neque
omnes substantias dico sed eas tantum species in quibus
indiuidua illa id est primae substantiae sunt et harum
specierum id est quae continent primas substantias genera hoc
autem idcirco dictum uidetur ne quis colorem quod genus est uel
album quod est species secundas putet esse substantias ista
enim primas sub se non continent sed dicat aliquis quemadmodum
primae poterunt esse substantiae indiuiduae cum omne quod prius
est sublatum auferat id quod est posterius posterioribus uero
sublatis priora non pereant homo namque si pereat socrates
quoque sit continuo periturus si uero socrates interierit homo
continuo non peribit si igitur sublatis generibus et speciebus
indiuidua perimuntur sublatis indiuiduis genera speciesque
permanent magis primas substantias species et genera nominari
dignum fuit sed hoc modo indiuiduorum natura non recte
accipitur neque enim cuncta indiuiduorum substantia in uno
socrate est uel quolibet uno homine sed in hominibus singulis
genera namque et species non ex uno singulo intellecta sunt sed
ex omnibus singulis indiuiduis mentis ratione concepta semper
etiam quae sensibus propinquiora sunt ea etiam proxime
nuncupanda uocabulis arbitramur qui enim primus hominem dixit
non illum qui ex singulis hominibus conficitur concepit sed
animo quemdam singularem atque indiuiduum cui hominis nomen
imponeret ergo sublatis singulis hominibus homo non remanet
et sublatis singulis animalibus animal interibit quocirca
quoniam in hoc libro de uocabulorum significatione tractatus
habetur ea quibus uocabula prius posita sunt merito primas
substantias nuncupauit prius autem illis uocabula sunt indita
quae prius sub sensibus cadere potuerunt sensibus uero
obiiciuntur prima indiuidua merito igitur ea prima in diuisione
posuit eodem quoque modo illa quaestio soluitur quae dicit cum
naturaliter primae intellectibiles sint substantiae ut deus et
   animus cur non has primas substantias nuncupauerit
quoniam hic de nominibus tractatus habetur nomina autem primo
illis indita sunt quae principaliter sensibus fuere subiecta
posteriora uero in nominibus ponendis putantur quaecunque ad
intelligibilem pertinent incorporalitatem quare quoniam in hoc
opera principaliter de nominibus tractatus est de indiuiduis
uero substantiis quae primae sensibus subiacent prima sunt dicta
uocabula in opere quo de uocabulis tractabatur merito indiuiduae
sensibilesque substantiae primae substantiae sunt positae cum
autem tres substantiae sint materia species et quae ex
utrisque conficitur undique composita et compacta substantia hic
neque de sola specie neque de sola materia sed de utrisque
mistis compositisque proposuit partes autem substantiae
incompositae et simplices sunt ex quibus ipsa substantia
conficitur species et materia quas post per transitum nominat
dicens substantiarum partes et ipsas esse substantias atque
haec hactenus nunc expositionis cursum ad sequentia conuertamus

manifestum est autem ex iis quae dicta sunt quoniam eorum quae de
subiecto dicuntur necesse est et nomen et rationem de subiecto
praedicari ut homo de subiecto aliquo homine praedicatur
praedicatur quoque nomen ipsius hominem enim de aliquo homine
praedicabis ratio quoque hominis de subiecto aliquo homine
praedicabitur quidam enim homo et homo est et animal quare et
nomen et ratio praedicabitur de subiecto eorum uero quae in
subiecto sunt in pluribus quidem neque nomen de subiecto neque
ratio praedicabitur in aliquibus autem nomen quidem nihil
prohibet interdum praedicari de subiecto rationem uero
impossibile est praedicari ut album cum in subiecto sit in
corpore praedicatur de subiecto dicitur enim corpus album
ratio uero albi nunquam de corpore praedicabitur alia autem
omnia aut de subiectis dicuntur principalibus substantiis aut in
subiectis eisdem sunt hoc autem manifestum est ex his quae per
singula proponentur ut animal de homine praedicatur ergo de
aliquo homine nam si de nullo aliquorum hominum neque omnino de
homine rursus color in corpore est ergo et in aliquo corpore
nam si non in aliquo singulorum nec omnino in corpore quare
alia omnia aut de subiectis principalibus substantiis dicuntur
aut in subiectis eisdem sunt non existentibus ergo primis
substantiis impossibile est esse aliquid aliorum

omnia quaecunque dicta sunt uel in subiecto sunt uel de subiecto
praedicantur sed non omnia quaecunque in subiecto sunt de
subiectis propriis dicuntur namque quod in subiecto aliquo est
de proprio subiecto praedicatur ut album de corpore praedicatur
dicitur enim corpus album sed quoniam secundae substantiae
primarum substantiarum uel species uel genera sunt socratis enim
species homo est et animal genus genus autem de subiectis
speciebus et indiuiduis uniuoce praedicatur secundae substantiae
de subiectis speciebus uniuoca praedicatione dicuntur conuenit
namque primarum et secundarum substantiarum    si sit una
facta diffinitio namque animal et homo et socrates una
diffinitione iunguntur quod substantiae animatae atque
sensibiles sunt igitur secundae substantiae ita de subiectis
praedicantur propriis id est de primis substantiis ut uniuoce
praedicentur illorum uero quae sunt in subiecto aliquoties
quidem neque nomen ipsum de subiecto dicitur nam uirtus in anima
est sed uirtus de anima minime praedicatur aliquoties autem
denominatiue dicitur ut grammatica quoniam est in homine
denominatiue grammaticus a grammatica dicitur saepe autem ipsum
nomen de subiecto praedicatur ut quoniam album est in corpore
corpus album dicitur sed siue nomen non praedicetur siue
denominatiue dicatur siue proprio nomine praedicatio sit
diffinitio eius quod est in subiecto de proprio subiecto nunquam
praedicabitur ut album quoniam est in subiecto corpore
praedicatur quidem albi nomen de corpore diffinitio uero albi ad
corpus nullo modo dicitur album namque uel corpus una ratione
utraque diffiniri non possunt amplius si omne accidens in
subiecto est et substantia subiectum est differt ab accidente
substantia differt etiam diffinitio substantiae atque
accidentis quod eadem diffinitio subiecti et eius quod est in
subiecto esse non potest atque hoc est quod ait eorum uero quae
sunt in subiecto in pluribus quidem neque nomen de subiecto
neque ratio praedicatur ut uirtus in anima addidit quoque in
aliquibus autem nomen quidem nihil prohibet interdum praedicari
et in aliis quidem denominatiue in aliis uero recto nomine fit
praedicatio de secundis uero substantiis semper ad primas
substantias praedicatio peruenit nam si quidam homo et homo est
et animal et caetera una diffinitio animalis et ad hominem et
ad quemdam hominem conuenienter aptabitur magis tamen esse
substantias indiuiduas et particulares ipse significantius
monstrat nam cum omnis res aut substantia sit aut accidens et
substantiarum aliae sint primae aliae secundae fit trina
partitio ita ut omnis res aut accidens sit aut secunda
substantia aut prima horum autem ut sub descriptione diuisio
fiat hoc modo dicimus omnis res aut in subiecto est aut in
subiecto non est eorum quae in subiecto sunt alia praedicantur
de subiecto alia minime eorum quae in subiecto non sunt alia
de nullo subiecto praedicantur alia uero praedicantur ergo
omnis res aut in subiecto est aut in subiecto non est aut in
subiecto est et de subiecto praedicatur aut in subiecto est et
de nullo subiecto praedicatur aut in subiecto non est et de
subiecto praedicatur aut in subiecto non est et de nullo
subiecto praedicatur his igitur sumptis si primas substantias
separemus remanent secundae substantiae atque accidentia sed
secundae substantiae sunt quae in subiecto non sunt et de
subiecto praedicantur ergo esse suum nisi in hoc quod de aliquo
praedicantur non retinent praedicantur autem secundae
substantiae de primis ergo ut secundae substantiae sint
praedicatio de primis substantiis causa est non enim essent
secundae substantiae    nisi de primis substantiis
praedicarentur illa uero quae in subiecto sunt penitus
consistere non ualerent nisi fundamenti quodammodo loco primis
substantiis niterentur ergo omnia quaecunque sunt praeter primas
substantias aut secundae substantiae erunt aut accidentia sed
secundae substantiae de primis substantiis praedicantur
accidentia in primis substantiis sunt quocirca omnia aut de
primis substantiis praedicantur ut secundae substantiae aut in
primis substantiis sunt ut accidentia quod aristoteles
proposuit hoc modo alia autem omnia aut de subiectis dicuntur
principalibus substantiis aut in subiectis eisdem sunt hic
quoque uerissima sumit exempla ait enim si accidens in nullo
subiecto corpore esset nec in corpore esset omnino nam si in
nullo singulorum in nullo generaliter esse diceretur et item
animal nisi de singularibus atque indiuiduis hominibus
praedicaretur nec de homine praedicaretur omnino quare quoniam
idcirco praedicantur secundae substantiae quoniam sunt primae
et idcirco sunt aliquid accidentia quoniam eisdem primae
substantiae subiectae sunt si primae substantiae non sint neque
quae de his praedicantur mansura sunt neque quae in his
subiectis sunt permanebunt

secundarum uero substantiarum magis substantia est species quam
genus propinquior enim est primae substantiae si quis enim
assignet primam substantiam quid est euidentius et conuenientius
assignabit speciem proferens quam genus ut quemdam hominem
assignans manifestius assignabit hominem quam animal assignando
illud enim proprium est magis alicuius hominis hoc autem
communius et cum aliquam arborem reddideris manifestius
assignabis cum arborem reddideris quam plantam

constat indiuiduas substantias primas et maxime et proprie esse
substantias secundae uero substantiae id est genera et species
sicut non aequaliter a prima substantia distant ita non
aequaliter substantiae sunt nam quoniam propinquior est species
primae substantiae quam genus idcirco magis est substantia
species quam proprium genus ut homo propinquior est socrati quam
animal atque ideo magis est homo substantia animal uero
quanquam et ipsum substantia sit minus tamen homine hoc autem
idcirco euenit quod in omni diffinitione conuenientius species
ad primam substantiam dicitur quam genus nam si quid sit
socrates aliquis uelit ostendere propinquius substantiam
socratis proprietatemque monstrabit si dixerit eum esse hominem
quam si animal quod enim animal est socrates commune est cum
caeteris qui homines non sunt id est cum equo atque boue quod
uero homo est cum nullo alio est commune nisi cum his qui sub
eadem specie hominis continentur quocirca propinquior erit ad
significationem designatio cum indiuiduo species redditur quam
si generis uocabulum praedicetur rursus si quamlibet indiuiduam
arborem designare aliquis uolens arborem dicat propinquius
designabit quid sit id quod diffiniuit quam si plantam nominet
planta autem    genus est arboris praedicatur enim planta
et de iis quae arbores non sunt ut de caulibus atque lactucis
quare constat species magis esse substantias eo quod sint primis
et maxime substantiis propinquiores et quod in eo quod quid
sit assignata species conuenientius et euidentius assignet
genus uero longinquius atque communius

amplius principales substantiae eo quod aliis omnibus subiectae
sunt et alia omnia aut de his praedicantur aut in eis sint
ideo maximae dicuntur substantiae sicut autem principales
substantiae ad alia omnia se habent sic et species ad genus se
habet subiacet enim species generi genera enim de speciebus
praedicantur species autem de generibus non conuertuntur quare
et ex his manifestum est speciem magis genere substantiam esse

magis esse substantias species ualidiori rursus argumentatione
confirmat per similitudinem namque hoc ita esse declarat nam
cum omnes substantiae aut primae sint aut secundae secundarum
autem aut genera aut species specierum atque generum quidquid
similius primis substantiis inuenitur hoc magis substantia
merito putabitur sed primae substantiae idcirco maximae
substantiae dicuntur quod omnibus ita subiectae sunt ut aut in
ipsis sint caetera ut accidentia aut de ipsis alia praedicentur
ut substantiae secundae quod ergo in primas substantias hoc
idem in species uenit namque species et cunctis subiacent
accidentibus et de speciebus genera praedicantur de generibus
uero species non praedicantur quare non similiter genera
subiacent quemadmodum species non enim de generibus species
praedicantur ergo sicut primae substantiae subiectae sunt
secundis substantiis et accidentibus ita species subiectae sunt
et accidentibus et generibus genera uero quanquam subiecta sint
accidentibus speciebus tamen ipsa non subiacent quocirca maior
est similitudo speciei ad primas substantias quam generis quod
si maior est similitudo specierum ad maximas substantias ipsae
erunt magis substantiae sed ne quis nos arbitretur dicere quod
ea quae sunt genera species esse non possunt sed in eo quod sunt
genera species esse non possunt nam in eo quod species est de
superioribus non praedicatur sed in eo quod genus de eo
praedicabitur cuius est genus quocirca genera ipsa quorum sunt
genera his subiacere non possunt species uero quorum sunt
species de his praedicari non possunt

ipsarum uero specierum quaecunque non sunt genera nihil magis
alterum altero substantia est nihil enim familiarius assignabis
de aliquo homine hominem assignando quam de aliquo equo equum
similiter autem et principalium substantiarum nihil magis
alterum altero substantia est nihil enim magis aliquis homo
substantia est quam aliquis bos

praedictum est quoque ut porphyrius in libro de generibus
speciebus differentiis propriis atque accidentibus planissime
docuit alia esse solum genera quorum genus inueniri non posset
alia solum    species quae in alias species diuidi non
ualerent hae autem sunt quae de pluribus numero differentibus in
eo quod quid sit praedicantur ut homo de singulis hominibus
dicitur et equus de singulis equis et bos de singulis bobus
qui sub propria specie positi a seipsis propriae naturae figura
non discrepant ergo huiusmodi species ut est homo atque equus
quae solis indiuiduis praesunt quoniam genera esse non possunt
aequaliter semper substantiae sunt nam tam propinque redditur de
quolibet indiuiduo equo nomen equi quam de quolibet indiuiduo
homine hominis nomen quocirca si aequaliter species hae quae
genera non sunt ad primas substantias sunt aequaliter esse
substantiae merito putabuntur hoc autem dicit non quod omnes
species aequaliter substantiae sint sed quae aequaliter a primis
substantiis distant potest enim fieri ut cuiuslibet superioris
generis una quaelibet species sit quae comparata ad propriam
speciem minus illa superior uideatur esse substantia ut animalis
si quis dicat speciem esse auem eiusdem quoque speciem hominem
auis et homo non aequaliter substantiae sunt idcirco quod auis
homine superior est homo namque in alias species non diuiditur
est enim magis species auis autem potest in alias diuidi
species ut in accipitrem et uulturem quae quanquam aues sunt
specie tamen ipsae dissentiunt proprie autem species accipiter
ac uultur est hi enim solis indiuiduis praesunt quare homo
atque accipiter aequaliter a primis substantiis distant et sunt
aequaliter substantiae homo uero atque auis quoniam superior
est auis homine non aequaliter substantiae sunt magis enim
substantia homo est ergo quaecunque species aequaliter a suis
indiuiduis distant aequaliter substantiae sunt quod quoniam
species hae quae genera non sunt aequaliter a primis substantiis
absunt aequaliter substantiae dicuntur planum autem est ut
expositione non egeat primas quoque substantias aequaliter esse
substantias aliquis homo enim atque aliquis equus quoniam sunt
indiuidua principaliter substantiae sunt et propriae et
maximae quocirca in maximis substantiis neque minus neque
magis substantia poterit inueniri indiuidua igitur aequaliter
substantiae sunt

merito igitur post principales substantias sola aliorum species
et genera dicuntur esse secundae substantiae eorum enim quae
praedicantur principalem substantiam sola haec indicant aliquem
enim hominem si quis assignauerit quid sit speciem quidem uel
genus assignans familiariter assignabit et manifestius faciet
hominem uel animal assignans aliorum uero quidquid assignauerit
quilibet assignabit extraneae uelut album aut currit aut
quaecunque talium reddens ergo merito hae solae aliorum
secundae substantiae dicuntur

ordine et conuenienter post primas substantias id est indiuidua
genera et species secundas esse substantias constitutas monstrat
aristoteles quae est firma atque expedita probatio ait enim
post primas substantias recte genera et species secundas
substantias esse nominatas in diffinitionibus enim ubi
substantia    cuiuslibet ostenditur nihil aliud primas
substantias monstrat nisi genus et species socrates namque si
quis quid sit interroget dicitur homo uel animal et in eo quod
quid sit socrates interrogatus recte hominem uel animal esse
respondet quare quid sint primae substantiae secundae monstrant
quod si quis praeter secundas substantias in interrogatione quid
sit prima substantia dicat id alienissime profert ut si quid
sit socrates interroganti aliquis respondeat album uel currit
uel aliquid huiusmodi quod secunda substantia non sit nihil
conuenienter unquam profert si quid de prima substantia praeter
secundas substantias dicat quare quoniam nihil eorum quae non
sunt secundae substantiae quid sit prima substantia declarat
secundae autem substantiae genera et species sunt recte post
primas substantias species et genera secundae dicuntur esse
substantiae

amplius principales substantiae eo quod aliis omnibus subiaceant
et alia omnia de ipsis praedicantur aut in ipsis sunt idcirco
propriae substantiae dicuntur sicut autem primae substantiae ad
omnia alia sese habent ita principalium substantiarum genera et
species ad omnia reliqua sese habent de his enim omnia reliqua
praedicantur aliquem enim hominem dicis grammaticum esse ergo
et hominem et animal grammaticam dicis similiter autem et in
aliis

haec quoque est de eadem re probatio qua recte post primas
substantias genera et species esse positas uerissima ratione
confirmat namque indiuidua idcirco primae dicuntur esse
substantiae et quod aliis cunctis subiaceant nam quoniam
secundis substantiis ad praedicationem suppositae sunt et de his
secundae substantiae dicuntur et quoniam accidentibus ut
possint esse accidentia subduntur idcirco primae substantiae
sunt et sicut primae substantiae cunctis subiacent accidentibus
sic etiam secundae nam quoniam aliquis homo accidentibus
subiacet et homo et animal accidenti supponitur et quoniam est
quidam homo grammaticus id est aristarchus est homo
grammaticus est etiam animal grammaticum quocirca accidentibus
primae substantiae principaliter subduntur secundae uero secundo
loco et quemadmodum primae substantiae et accidentibus et
secundis substantiis subiacent sic secundae substantiae
accidentibus supponuntur sed secundae substantiae species et
genera sunt recte igitur post primas substantias species et
genera secundas substantias esse proposuit

commune est autem omni substantiae in subiecto non esse
principalis enim substantia neque de subiecto aliquo dicitur
neque in subiecto est secundae uero substantiae sic etiam
constant quia nulla est in subiecto etenim homo de subiecto
aliquo homine dicitur in subiecto autem nullo est neque enim in
aliquo homine homo est similiter animal de subiecto quidem
dicitur aliquo homine non est autem animal in aliquo homine

post enumerationem substantiarum et diuisionem in qua alias
primas alias secundas esse proposuit    quoniam
substantiae diffinitio nulla est reddita idcirco quia
generalissimum genus diffinitionibus non tenetur proprietatem
quamdam cupit exquirere quasi signum aliquod quo substantiam
queamus agnoscere priusque quid ipsis substantiis communiter
possit euenire proponit post uero quid illis proprium sit
quaerit sed idcirco ista praemittit ut ad illud uerum proprium
sine ullo errore perueniat et quod uere est substantiarum
proprium ultimum dicat tribus autem modis proprium significatur
est enim proprium quod alicui speciei omni euenit et non soli
ut homini bipedem esse omnis enim homo bipes est sed non solus
aues namque et ipsae sunt bipedes aut soli et non omni ut
eidem homini euenit ut sit grammaticus sed non omni homini
neque enim omnis homo grammaticus est aut uero tertia proprii
significatio est quae omni et soli et semper ut risibile omnis
enim homo risibilis est et solum est animal homo quod rideat
ex his igitur illa duo superiora quae diximus ubi omni et non
soli aut soli et non omni esse quaedam propria dicebamus quae
a propriorum ueritate esse uidentur aliena hoc uero tertium quod
omni inest et soli hoc uere est proprium illa autem superiora
consequentia quidem dicuntur non tamen uere propria hoc autem
ultimum uere est proprium quaecunque ergo talia propria
aristoteles in uenerit quae aut solis et non omnibus
substantiis aut omnibus et non solis eueniant uelut non uere in
natura cuiuslibet constituta repudiat illud uero ultimum ponit
quod et omni substantiae et soli ualeat euenire illa enim sunt
propria quae conuertuntur ut si quid fuerit homo risibile est
si quid est risibile homo est haec autem solum conuerti
possunt quae omni solique contingunt nam neque ulli alii magis
neque ulli minus euenient quare his praedictis ad loci ipsius
orationem expositionemque ueniamus quod ergo dicit hoc est
omnibus substantiis commune est ut in subiecto non sint namque
primae substantiae id est indiuidua in subiecto non sunt quod
planissime his demonstratur nunquam enim particularis substantia
alicui accidens esse potest secundae uero substantiae habent
quamdam imaginem quod sint in subiecto uidentur enim secundae
substantiae in subiectis id est primis substantiis esse sed
falso nam secundae substantiae de primis substantiis solum
praedicantur non in ipsis sunt animal enim de quodam homine
tantum dicitur non etiam in aliquo homine consistit ut in
subiecto hoc autem illa res probat quod omnia quaecunque in
subiecto sunt eorum quoque indiuidua in subiecto sunt color
quoniam in subiecto corpore est et quidam color subiecto corpore
nititur in hoc uero quoniam primae substantiae id est
indiuidua in subiecto non sunt nec eorum uniuersalia id est
secundae substantiae quae genera speciesque sunt possunt aliquo
niti subiecto quare secundae substantiae primas substantias ad
praedicationem tantum subiectas habent non etiam ut ipsae primis
substantiis accidant illud quoque maximum argumentum   
est secundas substantias non esse in subiecto quoniam omne quod
in subiecto est potest mutari illa quae subiecta est non
mutatur ut color qui est in corpore eodem corpore manente
potest mutari ut niger fiat ex albo manentibus autem
substantiis primis secundae substantiae non mutantur quam uero
ipse aristoteles posuit probationem secundas substantias non
esse in subiecto huiusmodi est praedocuit enim quorumdam quae
sunt in subiecto nomen de subiectis posse praedicari rationem
uero nunquam album enim cum sit in corpore dicitur corpus
album et praedicatur albedo de corpore sed alia est diffinitio
albedinis alia corporis secundae uero substantiae de primis
substantiis et nomine praedicantur et diffinitione iunguntur
nam quidam homo animal est et homo sed quidam homo et hominis
et animalis ratione diffinitur et ut ueracissime sententia
concludatur omne quod est in subiecto aequiuoce de subiecto
dicitur secundae uero substantiae de primis non aequiuoce sed
uniuoce nuncupantur idcirco quod ut dictum est et nomine et
diffinitione consentiunt quare quemadmodum primae substantiae in
subiecto non sunt sic secundae subiecto carebunt commune est
igitur omnibus substantiis et secundis et primis in subiecto non
esse et quodcunque substantia fuerit consequens est ut in
nullo subiecto sit sed quaeritur utrum hoc soli substantiae
insit an etiam aliis nam si soli substantiae inest quoniam omni
substantiae hoc inesse monstrauimus quod in subiecto non sit
uerum proprium dicitur esse substantiae non esse in subiecto
hoc enim dictum est esse maxime proprium quod omnibus inesset et
solis sed hoc non esse substantiae proprium uerissima
aristoteles probatione confirmat dicens

amplius eorum quae sunt in subiecto nomen quidem de subiecto
aliquando nihil prohibet praedicari rationem uero impossibile
est secundarum uero substantiarum et nomen de subiectis et ratio
praedicabitur rationem enim hominis et animalis de aliquo
homine praedicabis quare non erit substantia eorum quae sunt in
subiecto non est autem hoc proprium substantiae namque et
differentia eorum est quae in subiecto non sunt bipes enim et
gressibile de subiecto quidem homine dicitur in subiecto autem
nullo est non enim in homine est bipes neque gressibile ratio
quoque differentiae de illo dicitur de quo ipsa differentia
praedicatur ut si gressibile de homine dicitur et ratio
gressibilis de homine praedicabitur est enim homo gressibilis

non esse proprium hoc substantiae dicit idcirco quod in
differentiis idem sit in nullo enim differentia subiecto est ad
illud namque recurritur si differentia in subiecto esset
nomine tantum de subiecto praedicaretur non etiam ratione
differentia uero de eo de quo dicitur uniuoce praedicatur ut si
quis dicat gressibilem differentiam de homine ipsius
differentiae diffinitio quoque homini conuenienter aptabitur
gressibile namque est quod per terram pedibus ambulat et homo
est quod per terram pedibus ambulat ita differentiae et eius de
quo ipsa differentia dicitur una poterit esse ratio substantiae
id    est unius possunt et nominis nuncupatione et
diffinitionis determinatione coniungi quod si in subiecto esset
differentia nequaquam de subiecto sibi uniuoce praedicaretur
quare non proprium est substantiae quod retinet etiam
differentia differentia namque substantia non est esset enim
proprium substantiae in subiecto non esse non est autem
differentia accidens esset enim in subiecto omnis autem res aut
accidens est aut substantia id est aut in subiecto est aut in
subiecto non est et sunt accidentia quaecunque in substantiam
subiecti non ueniunt quaeque permutata naturam substantiae non
perimunt si quibus uero peremptis subiecta interimantur illa
proprie accidentia non uocamus differentia uero est quae de
pluribus specie differentibus in eo quod quale sit praedicatur
sed differentia substantia non est idcirco quod si esset
substantia non in eo quod quale sit de subiecto sed in eo quod
quid sit praedicaretur qualitas uero solum non est esset enim
accidens et in subiecto an magis ex substantia et qualitate
differentia ipsa conficitur ita ut illud de quo praedicatur
perempta differentia simul interimatur ut calor cum est in
aqua perempto calore potest aqua in sua substantia permanere
et est calor in subiecta aqua quo interempto aqua non peribit
idem tamen calor est in igne sed perempto calore ignem interire
necesse est quare haec qualitas caloris substantialiter inest
igni et est propria differentia id est substantialis
concludendum est igitur differentiam neque solum substantiam
esse neque solum qualitatem sed quod ex utrisque conficitur
substantialem qualitatem quae permanet in natura subiecti atque
ideo quoniam substantia participat accidens non est quoniam
qualitas est a substantia relinquitur sed quoddam medium est
inter substantiam et qualitatem quae quoniam in subiecto non est
et substantia non est proprium substantiae non est non esse in
subiecto post hoc illuc quoque dicit non debere nos conturbari
ne forte substantiarum partes quae ita sunt in toto quasi in
aliquo subiecto aliquando cogamur non substantias confiteri
substantiarum partes in subiecto sunt sed non ut accidentia
uidemus enim quasdam partes substantiarum ita esse in toto quasi
sint in subiecto ut caput in toto corpore est et manus in toto
corpore est forma quoque et materia quae sunt partes compositae
substantiae in ipsa composita sub tantia sunt ne forte ergo
cogamur aliquando partes substantiarum quoniam sunt in subiecto
suspicari non esse substantias sed accidentia praemonet
dicens

non conturbent autem nos substantiarum partes ut quae ita sint
in toto quasi in subiecto ne forte cogamur confiteri eas non
esse substantias non enim sic dicebamus ea esse quae sunt in
subiecto ut quasi partes essent in aliquo

hoc enim rationis affert cur ista accidentia esse aliquis
suspicari non debeat illa enim accidentia esse diffinita sunt in
subiecto quae non essent ut quaedam pars hoc enim superius
ait in subiecto autem esse dico quod cum in aliquo sit non
sicut quaedam    pars et impossibile est esse sine eo in
quo est quocirca quoniam accidentia ita sunt in subiecto ut
subiecti partes non sint substantiarum uero partes in toto ita
sunt ut in subiecto non sint partes substantiarum partes
accidentium esse nullus recte suspicari potest

inest autem substantiis et differentiis ex his omnia uniuoce
praedicari omnia enim quae ab his praedicata sunt aut de
indiuiduis praedicantur aut de speciebus a prima namque
substantia nulla est praedicatio de nullo enim subiecto dicitur
secundarum uero substantiarum species quidem de indiuiduo
praedicatur genus autem et de specie et de indiuiduo similiter
autem et differentiae de speciebus et de indiuiduis
praedicantur rationem etiam suscipiunt primae substantiae
specierum et generum et species generis quaecunque enim de
praedicato dicuntur eadem et de subiecto dicuntur similiter
autem et differentiarum rationem suscipiunt et species et
indiuidua uniuoca autem erant quorum et nomen commune et ratio
eadem est quare omnia quae a substantiis et differentiis sunt
uniuoce dicuntur

quoniam in subiecto non esse differentiis et substantiis commune
monstrauit aliam rursus communitatem substantiarum
differentiarumque proposuit nam cum substantiarum aliae sint
primae aliae secundae et primae substantiae sint indiuiduae
quoniam nihil indiuidua possunt habere subiectum ab indiuiduis
nulla praedicatio est secundae uero substantiae de indiuiduis
id est de primis substantiis praedicantur et de his uniuoce
dicuntur secundarum enim substantiarum nomen de indiuiduis
praedicatur et ratio ac de indiuiduo quidem et species
praedicatur et genus ut de platone id est de aliquo homine et
homo dicitur et animal aliquis enim homo est et animal et
utriusque de indiuiduo praedicatur ratio dicimus enim aliquem
hominem animal esse rationale mortale quae est speciei
diffinitio id est hominis et rursus aliquem hominem dicimus
esse substantiam animatam atque sensibilem quae generis est
diffinitio id est animalis species uero generis sui et
diffinitionem suscipit et uocabulum de homine enim animal
praedicatur dicitur enim homo animal est et idem ipse rursus
homo rationem suscipit animalis dicimus enim esse hominem
substantiam animatam atque sensibilem constat ergo quoniam et
genera et species de indiuiduis et genera de speciebus uniuoce
praedicantur id est in omni praedicatione secundae substantiae
uniuoca appellatione de subiectis dicuntur quod his cum
differentia commune est differentia namque de specie de qua
dicitur et de eius indiuiduo ipsa quoque uniuoce praedicatur
nam cum sit gressibilis differentia de aliquo homine praedicatur
dicitur enim quidam homo gressibilis ut plato et cicero sed et
diffinitionem differentiae suscipiunt indiuidua de quibus illa
differentia praedicatur gressibile namque est quod per terram
pedibus ambulare potest et quemdam hominem possis ita secundum
nomen differentiae diffinire ut dicas platonem esse quod per
terram pedibus ambulare    possit et hoc idem euenit de
specie cuiusdam hominis id est de homine homo namque id est
ipsa species cum sit gressibilis potest diffiniri homo est
quod per terram pedibus ambulare possit ergo et differentiae de
his de quibus praedicantur uniuoce dicuntur quocirca quoniam et
secundae substantiae de his de quibus praedicantur uniuoce
dicuntur et differentiae eodem modo quaecunque a substantiis
uel differentiis praedicationes fuerint hae et de subiectis
uniuoce praedicabuntur quae autem causa sit ut secundae
substantiae de primis substantiis uniuoce praedicentur illa quam
supra docuit aristoteles nos admonens dixit omnia enim
quaecunque de praedicato dicuntur eadem etiam dicentur de
subiecto omnes enim differentiae quae sunt specificae generis
praedicantur et de specie et de indiuiduo ut quoniam animal
efficiunt differentiae animatum atque se sibile eadem et de
specie id est homine et de indiuiduo id est aliquo homine
praedicabuntur quod cum superius dictum est nunc quantum
expositionis breuitas postulat dixisse sufficiat

omnis autem substantia uidetur hoc aliquid significare atque in
primis quidem substantiis indubitabile et uerum est quoniam hoc
aliquid significant indiuiduum enim et unum numero est quod
significatur in secundis uero substantiis uidetur quidem
similiter appellationis figura hoc aliquid significare quando
quis dixerit uel hominem uel animal non tamen uerum est sed
magis quale aliquid significat neque enim est unum quod
subiectum est quemadmodum prima substantia sed de pluribus homo
dicitur et animal non autem simpliciter quale quid significat
quemadmodum album nihil enim album aliud significat quam
qualitatem genus autem et species circa substantiam qualitatem
determinant qualem enim quamdam substantiam significant plus
autem in genere quam in specie determinatio fit dicens enim
animal plus complectitur quam hominem

postquam superius geminas dixit substantiae consequentias id est
in subiecto non esse et cuncta ab his uniuoce praedicari et
eas a maximae proprio substantiae separauit idcirco quod
differentiis etiam uidentur esse communes aliud adiicit quod
idcirco substantiae proprium non sit quod non sit in omni
substantia nam quemadmodum quantitas quantum significat et
qualitas quale sic etiam substantia uidetur hoc aliquid
significare nam cum dico socrates uel plato uel aliquam
indiuiduam substantiam nomino hoc aliquid significo sed omnibus
hoc substantiis non inest indiuiduis namque quoniam
particularia sunt et numero singularia uerum est hoc aliquid a
substantiis significari in secundis uero substantiis non idem
est namque secundae substantiae non sunt unae nec numero
singulares sed species intra se plurima indiuidua continent et
multas intra se species genus includit quocirca cum dico homo
non hoc aliquid significaui neque enim singulare est hominis
nomen idcirco quod de pluribus indiuiduis praedicatur sed
potius quale quiddam qualis enim substantia sit demonstratur
cum dicitur    homo qualitas autem haec circa substantiam
terminatur nam sicut indiuidua qualitas species et genera
qualitatis habet et sicut singulas quantitates quantitas
speciebus et generibus claudit ita quoque indiuiduarum
substantiarum species et genera secundae substantiae sunt ergo
cum dico homo talem substantiam significo quae de pluribus
numero differentibus in eo quod quid sit praedicatur qualem ergo
quamdam substantiam significo cum hominem dixi talem scilicet
quae indiuiduis nominetur idem quoque de genere est nam cum
dico animal talem substantiam significo quae de pluribus
speciebus dicatur est igitur qualitas ut album quae semper sit
in substantia sed non ut ipsam substantiam interimat idcirco
quod proprietatem substantiae albedo non habet qualitas uero
haec quae de substantiis dicitur circa substantiam qualitatem
determinat qualis sit enim illa substantia demonstrat nam si
homo est rationalis et substantia erit rationalis sed
rationalis qualitas est qualem ergo substantiam monstrant
secundae substantiae quocirca non est hoc proprium substantiae
hoc aliquid significare secundae enim substantiae non hoc
aliquid sed quale aliquid ut dictum est monstrant ita tamen
quale aliquid monstrant ut ipsam qualitatem circa substantias
determinent qualitas enim secundarum substantiarum in indiuiduis
est de ipsis enim naturaliter praedicatur quae ipsa indiuiduae
substantiae sunt qualitas igitur secundarum substantiarum circa
indiuidua id est quae prima sunt terminatur determinatio uero
quoties ipse terminus multa concludit maior est et minor
quoties pauciora quocirca genus plurima colligit species uero
non tam plurima nam cum dico animal etiam hominem bouemque et
alia cuncta animalia hoc uno nomine clausi cum uero dico homo
solos homines indiuiduos hac nominis significatione conclusi
quocirca maior fit determinatio per genus quam per speciem et
fit determinatio circa substantiam qualitatis uel quod
substantialis qualitas in genere et specie est uel quod secundum
quamdam communionem subiectorum dicitur sed per se qualitas ut
album neque ullius substantiam significat neque ullam
communionem sicut genus specierum suarum et indiuiduorum
species ostendit quocirca aliud substantiae proprium
requirendum est

inest autem substantiis etiam nihil ipsis esse contrarium primae
enim substantiae quid erit contrarium ut alicui homini uel
alicui animali nihil enim est contrarium at uero nec homini nec
animali aliquid est contrarium non est autem hoc substantiae
proprium sed etiam multorum aliorum ut quantitatis bicubito
enim uel tricubito nihil est contrarium at uero nec decem nec
alicui talium nisi quis forte multa paucis dicat esse contraria
uel magnum paruo determinatarum uero quantitatum nullum ulli
est contrarium

adiecit quoque aliud substantiae proprium dicens substantiae
nihil esse contrarium hoc autem ex ea quae sigillatim fit
inductione confirmat homo enim homini uel equo uel alicui alii
animalium non est    contrarius sed si quis forsitan
dicat cum ignis atque aqua substantiae sint ignem aquae esse
contrarium mentietur non enim ignis aquae contrarius est sed
qualitates ignis qualitatibus aquae opponuntur calor enim et
frigus contraria sunt et humor et siccitas quae qualitates cum
aliae sint in igne aliae in aqua ipsas substant as contrarias
facere uidentur sed non sunt hoc autem ex omnibus aliis
substantiis potest probari in quibus nihil quisquam poterit
inuenire contrarium sed hoc solius substantiae proprium non est
namque et quantitas definita contrariis caret nam neque duo
tribus contraria sunt nec duobus quatuor nec aliquid huiusmodi
nam si dicamus tres duobus esse contrarios cur non his duobus
etiam quatuor ue quinque contrarios esse ponamus nulla enim
afferri ratio potest cum tres duobus contrarii sint cur quatuor
uel quinque duobus contrarii non sint quod si hoc est uel
quatuor uel tres uel quinque uel quicunque a duobus distant
numeri contrarii fiant duobus et erunt uni rei multa contraria
quod fieri non potest non est igitur contrarium aliquid
quantitati sed si quis dicat magnum paruo uel multae paucis esse
contraria haec quidem etiamsi quis quantitates esse confirmat
tamen diffinitae quantitates non sunt quantum enim sit magnum uel
quantum paruum non definit qui loquitur eodem modo etiam de
multis atque paucis quare si quis haec quantitates esse dicat
indeterminatas indefinitasque esse confitebitur dicit autem
aristoteles terminatae quantitati nihil esse contrarium ut
duobus uel tribus uel lineae uel superficiei quod si etiam
aliae quantitates habent contraria aliae uero non habent nihil
omnino impedit ad hoc quod dicitur proprium non esse
substantiae idcirco quod constat quasdam quantitates non habere
contraria quod si hoc et in quantitatibus euenit non esse
contrarium substantiarum proprium non est atque haec quidem si
quis magnum uel paruum in quantitatibus ponat manifestum est ut
ipse est posterius monstraturus haec non esse quantitates sed
ad aliquid magnum enim ad paruum dicitur sed cum ad ea loca
uenerimus propositi ordinem loci diligentius exsequemur nunc
quoniam declaratum est et substantiae nihil esse contrarium et
hoc ei proprium non esse quoniam idem etiam in quantitatibus
consideratur ad sequens proprium expositionis semitam
conuertamus

uidetur autem substantia non suscipere magis et minus dico autem
hoc non quod substantia a substantia non sit magis et minus
substantia hoc enim dictum est quia est sed quoniam unaquaeque
substantia hoc ipsum quod est non dicitur magis et minus ut
si est haec substantia homo non est magis aut minus homo nec
ipse seipso nec alter altero non est enim alter altero magis
homo sicut est album alterum altero magis album et bonum
alterum altero magis bonum sed et ipsum se magis et minus
dicitur ut corpus cum sit album magis album esse dicitur nunc
quam prius et cum calidum sit magis et minus calidum dicitur
substantia uero non dicitur magis aut minus substantia non enim
homo    magis nunc homo quam prius dicitur nec aliorum
quidquam quae substantiae sunt qua propter nec recipit
substantia magis et minus

hoc proprium non simpliciter dicitur sed cum aliqua
distinctione ait enim substantiam neque magis recipere neque
minus non hoc dicens quoniam substantia non est magis ab alia
substantia namque quidam homo cum sit substantia magis est
substantia ab homine id est ab specie et homo ab animali id
est a genere ergo non hoc dicit quoniam non inueniuntur
substantiae quae a substantiis magis substantiae sint hoc enim
dictum est quoniam est id est quoniam inueniuntur ait enim
superius primas substantias id est indiuiduas maxime esse
substantias in secundis uero substantiis magis esse substantias
species quam genera ergo non dicit quoniam nulla substantia ab
alia substantia magis substantia est sed hoc ipsum quod est
quaelibet illa substantia non dicitur magis et minus substantia
ut si est substantia homo non dicit quoniam homo non est magis
et minus substantia indiuiduus enim homo magis est substantia
species uero minus si ad primam id est indiuiduam substantiam
referatur sed hoc dicit hoc ipsum quod est id est homo non
erit magis homo uel minus homo quocirca non dicit quoniam homo
non est magis substantia uel minus sed quoniam homo hoc ipsum
quod est non est magis uel minus homo non est enim aliquis homo
magis et minus homo et hoc idem in eiusdem comparatione
conuenit speculari nam ipse homo a seipso non est plus homo at
uero nec si ad alterum conferatur ad alterum uero ita ut sub
eadem coniunctione sint ut quidam homo indiuiduus ad aliquem
indiuiduum hominem comparatus non erit magis et minus homo et
ipsa species seipsa non erit magis et minus homo sed hoc palam
est in substantiis in qualitatibus uero potest esse magis et
minus album enim potest fieri magis album seipso et suscipere
magis et minus ut sit magis album et minus album potest et alio
albo plus esse album ut lilium lana et alio albo minus esse
album ut lana lilio et cygnus niue atque idem in aliis
qualitatibus ut bono et calido namque haec possunt temporibus
permutari et in plus minusue transduci fit enim aliquoties bono
melius et deterius et calido feruentius et tepidius homo uero
quod est substantia neque nunc plus erit homo quam fuit antea
neque post magis aut minus erit homo quam nunc est quocirca cum
substantia non suscipiat magis et minus tamen proprium eius hoc
non erit sed cur non sit proprium ipse aristoteles uelut notum
conticuit nos autem addimus quoniam non solum substantiae non
suscipiunt magis et minus sed et alia multa circulus enim alio
circulo non erit magis circulus aut minus nec duplum magis
duplum uel minus aequaliter enim duplus est quaternarius ad
binarium et denarius ad quinarium comparatus quocirca quoniam
etiam in aliis idem est hoc substantiae proprium non esse
putandum est sed haec quidem omnia quaecunque sunt    in
substantiis omnibus propria tamen substantiae non sunt eo quod
etiam in aliis sint consequentia substantiae appellantur haec
enim omnia substantias consequuntur ut ubicunque fuerit
substantia ea quae dicta sunt inueniantur id est in subiecto
non esse et praedicationes ab his uniuoce fieri et quod hoc
aliquid significet et quod nihil sit illis contrarium et quod
non suscipiant magis et minus illa uero quae non omnibus
substantiis insunt accidentia sunt substantiis quocirca propria
non sunt quod si propria non sunt nondum quale sit substantia
demonstrant quare ut substantiae qualitatem proprie cognoscamus
talis est huic requirenda proprietas quae et solis substantiis
insit et omnibus haec autem huiusmodi est quam ipse proposuit

maxime uero substantiae proprium esse uidetur cum unum et idem
numero sit contrariorum susceptibilem esse et in aliis quidem
non habebit quisquam quid proferat quaecunque non sunt
substantiae quod cum sit unum numero susceptibile contrariorum
sit uelut color quod est unum et idem numero non erit album et
nigrum neque eadem actio et una numero erit praua et studiosa
similiter autem et in aliis quae substantiae non sunt substantia
enim cum unum et idem numero sit capax contrariorum est ut
aliquis homo cum unus et idem numero sit aliquando quidem niger
aliquando autem fit albus et calidus et frigidus et prauus et
studiosus in nullis autem aliis aliquid tale uidetur nisi quis
forsitan instet dicens orationem et opinionem contrariorum esse
susceptibilia eadem enim oratio uera et falsa esse uidetur
ueluti si uera sit oratio sedere quemdam surgente eo illa eadem
oratio falsa erit similiter autem et de opinatione si quis
enim uere putat sedere aliquem surgente eo ille idem falso
putabit eamdem habens de eodem opinionem sed et si quis hoc
suscipiat tamen modo differt nam ea quae in substantiis sunt
ipsa mutata susceptibilia sunt contrariorum frigidum enim de
calido factum mutatum est alteratum enim est et nigrum ex albo
et studiosum ex prauo similiter autem et in aliis unumquodque
ipsorum mutationem suscipiens est susceptibile contrariorum
oratio autem et opinio ipsa quidem immobilia omnino perseuerant
cum uero res mouetur contrarium circa ea fit oratio namque
permanet eadem sedere aliquem cum uero res mota sit aliquando
quidem uera aliquando autem falsa fit similiter autem et in
opinione quapropter quo admodum saltem substantiae proprium est
eo quod secundum mutationem suam captabilis est contrariorum si
quis recipiat placitum et orationem susceptibilia esse
contrariorum

ait maxime proprium esse substantiae quod eadem et una numero
contrariorum susceptiua sit nihil contrarium superioribus
dicens illic enim dixerat substantias substantiis non esse
contrarias hic uero dicit non substantias substantiis esse
contrarias sed res in se contrarias posse suscipere ut unus
atque idem homo nunc quidem sit sanus alio uero tempore sit
aeger aegritudo autem et sanitas contraria sunt ergo quoniam
declaratum est substantiam posse    contraria suscipere
demonstrandum est quemadmodum hoc solis substantiis insit hoc
enim in nullis aliis inuenitur namque in qualitate qualitas non
erit eadem neque una numero contrariorum susceptiua idem enim
et unum numero non erit album atque nigrum cum album fuerit et
post in nigrum uertitur tota qualitatis species permutatur et
non erit unum atque idem numero quod contrarium est sed
diuersum at uero et actio eadem et una numero non erit bona
atque mala sed fortasse una bona alia mala ita ut diuersae
sint non eaedem numero hoc etiam in aliis reperitur ipsa uero
substantia cum una sit et numero singularis contraria suscipit
ut idem atque unus homo cum fuerit candidus atque albus a sole
tactus nigrescit et album in nigrum conuertitur et in
contrarium permutatur utrasque res in se contrarias suscipiens
nulli igitur alii inesse hoc nisi solis substantiis satis
superiora demonstrant si quis autem opponat orationem et
opinionem unam atque eamdem contrariorum esse susceptibilem ideo
quod cum dico cicero sedet uel eum sedere opinor cum uere
sedet uera est et oratio de eodem et opinio quod sedet cum uero
surrexit ille eadem permanet opinio uel oratio quae dicit uel
arbitratur cicero sedet sed falsa est quod non sedet uidetur
opinio atque oratio eadem et una numero nunc quidem esse uera
nunc autem falsa et contraria ipsa suscipere sed hoc falsum
est quod oratio et opinio contraria non recipiunt nam si quis
hoc recipiat quod etiam oratio atque opinio contrariorum
susceptiua sint non tamen eodem modo quo substantia nam
substantia ipsa contraria suscipiens permutatur cicero namque
ipse in se aegritudinem suscipiens ex sano factus est aeger et
mutatus ipse contraria suscipit sermo uero uel opinio ipsa
quidem immutata permanent sed cum rebus de quibus dicuntur
permutatis ipsae inueniuntur falsae esse uel uerae et substantia
quidem ipsa cum iis quae suscipit contrariis permutatur oratio
uero et opinio eo quod res de quibus dicuntur uel arbitrantur
permutentur ipsae uidentur falsae esse uel uerae nam cum dico
cicero sedet si ille surrexit oratio quidem ipsa nihil passa
est sed res de qua fuit ipsa oratio mota est qui enim sedebat
surrexit idcirco ex uera oratione facta est falsa quocirca
substantia ipsa suscipiens ut dictum est contraria permutatur
oratio uero uel opinio non mutatur sed re circa eas mota ipsae
uerae uel falsae sunt quare proprium substantiae ita esse
putabitur contrariorum susceptibile ut ipsa permutata contraria
suscipiat non ut re mutata ipsa impermutata immutabilisque
permaneat atque hoc dictum est si quis orationem atque
opinionem contrariorum susceptibiles putet non autem esse
orationem atque opinionem contrariorum susceptibiles ipse rursus
adiecit

non est autem hoc uerum oratio namque et opinio non in eo quod
ipsa aliquid recipiant contrariorum susceptibilia esse dicuntur
sed in eo quod circa alterum aliqua passio facta sit nam quo res
est uel non est eo etiam oratio uera aut falsa esse dicitur
non eo quod    ipsa sit susceptibilis contrariorum
simpliciter enim a nullo nec oratio mouetur nec opinio
quapropter non erunt susceptibilia contrariorum cum nulla in eis
contrariorum passio facta sit at substantia eo quod ipsa
contraria recipiat hoc susceptibilis dicitur contrariorum esse
languorem enim et sanitatem suscipit candorem et nigredinem et
unumquodque talium ipsa suscipiendo contrariorum esse
susceptibilis dicitur quare proprium erit substantiae cum idem
et unum sit numero contrariorum esse susceptibilem cum
permutatione sui ipsius ac de substantia quidem dicta sufficiant

ait enim orationem atque opinionem ipsa quidem contrarii nullius
esse susceptibilia neque enim falsitas ueritasque in oratione
uel opinione insita est sed idcirco uidentur contrariorum esse
susceptibilia quod ut ipse ait circa alteram quamdam passionem
sint hoc est circa hoc esse opinionem uel orationem nam circa
sedere et non sedere quae sunt contraria est sedendi aliquem et
non sedendi opinio uel oratio atque ideo quoniam circa alias
res sunt quae sibi sunt contrariae illis permutatis ista
uidentur esse contraria non quod ipsa suscipiant contraria sed
quod circa contrarias passiones rerum sint nam neque oratio
neque opinio permutatur sed sola tantum de quibus est oratio
atque opinio id est sedere et non sedere quocirca quoniam
nullam ipsa oratio uel opinio suscipiunt passionem nec quidquam
in eis fit atque euenit contrarium contrariorum esse
susceptibilia non uidentur at substantia eo quod ipsa suscipiat
contrarium contrariorum dicitur esse susceptibilis cicero enim
suscipiens sanitatem sanus fit et suscipiens aegritudinem fit
aeger oratio uero atque opinio ut dictum est contraria non
suscipiunt quare erit hoc proprium substantiae contrariorum esse
susceptibilem sed si quis forsitan dicat cur cum ignis calidus
sit nunquam frigus suscipiat et cur cum aqua sit humida nunquam
suscipiat siccitatem his enim oppositis uidetur non omnis
substantia contrariorum esse susceptibilis et substantiae hoc
proprium infirmabitur cum non sit in omnibus substantiis sed
dicendum est quoniam ea contraria suscipere uidentur substantiae
quae sunt in eius natura non insita alioqui non suscipit
quidquid illi substantialiter adest suscipere enim dicimus
aliquid de rebus extrinsecus positis et praeter substantiam
constitutis quoniam igitur in substantia ignis inest calidum
esse ignis calorem non suscipit quocirca neque est ignis
caloris susceptibilis neque frigoris calorem quidem non
suscipit idcirco quod eius naturae substantiaeque immutabiliter
adhaesit frigus enim non suscipit quoniam caloris natura ipsius
ignis contrarium sponte repudiat quocirca si quid est quod
suscipiat ignis id est extrinsecus positum accipiat necesse est
eius quoque contrarium ipse unus permanens ac singularis idem
quoque de aqua dicendum est illa enim sicut ignis calorem sic
non suscipit humiditatem sed est quodammodo et ipsi humiditas
naturaliter insita atque ideo calor ignis uel humiditas aquae
non solum qualitates dicuntur sed etiam substantiales   
igni et aquae qualitates namque aqua quoniam in se neque frigus
neque calorem substantialiter habet susceptibilis et frigoris et
caloris esse dicitur quocirca non de his contrariis loquitur
quae substantialiter insunt sed de his quae potest suscipere
unaquaeque substantia id est quod potest extrinsecus adhiberi
hoc autem in omnibus esse substantiis manifestum est nam quoniam
cicero sanus et aeger est homo sanus et aeger est et si homo
sanus et aeger est animal sanum atque aegrotum est sed cum
duobus modis animal atque homo spectentur uno quod    de
pluribus praedicentur altero quod substantiae sint in eo quod
de pluribus praedicantur contrariorum susceptiua non sunt ut
animal in eo quod de speciebus dicitur neque sapiens est neque
insipiens et homo in eo quod de indiuiduis dicitur neque sanus
est neque aeger in eo uero quod substantiae sunt et quod
indiuiduis substantiis praesunt contrariorum susceptibiles sunt
quocirca erit hoc solius proprium substantiae contrariorum esse
susceptibilem haec de substantia dicta sufficiant secundi uero
uoluminis series ab expositione inchoabitur quantitatis

 liber secundus  

et si nos curae officii consularis impediunt quo minus in his
studiis omne otium plenamque operam consumimus pertinere tamen
uidetur hoc ad aliquam reipublicae curam elucubratae rei
doctrina ciues instruere nec male de ciuibus meis merear si cum
prisca hominum uirtus urbium caeterarum ad hanc unam
rempublicam dominationem imperiumque transtulerit ego id
saltem quod reliquum est graecae sapientiae artibus mores
nostrae ciuitatis instruxero quare ne hoc quidem ipsum consulis
uacat officio cum romani semper fuerit moris quod ubicunque
gentium pulchrum esset atque laudabile id magis ac magis
imitatione honestare aggrediar igitur et propositi sententiam
operis ordinemque contexam

 de quantitate  

quantitatis autem aliud quidem est discretum aliud autem
continuum et aliud quidem ex habentibus positionem ad se inuicem
suis partibus constat aliud autem ex non habentibus positionem
est autem discreta quantitas ut numerus et oratio continua
uero ut linea superficies corpus amplius autem et praeter
haec est tempus et locus partium etenim numeri nullus est
communis terminus ad quem copulentur particulae eius ut quinque
si ad decem sunt particulae ad nullum communem terminum
copulantur quinque et quinque sed semper discreta sunt et
separata sic et tria et septem ad nullum communem terminum
coniunguntur omnino autem non habeas in numero accipere communem
terminum partium sed semper discretae et separatae sunt
quapropter numerus quidem discretorum est similiter autem et
oratio discretorum est quod autem oratio quantitas sit
manifestum est mensuratur enim syllaba breui et longa dico
autem orationem cum uoce factam ad nullum enim communem terminum
particulae eius copulantur non enim est communis terminus ad
quem syllabae copulentur sed unaquaeque diuisa est ipsa
secundum seipsam

post substantiae tractatum cur de quantitate potius ac non de
qualitate proposuerit haec causa est quod omnia quaecunque sunt
simul atque sunt in numerum cadunt omnis enim res aut est una
aut plures unum uero uel plures quantitatis scientia
colliguntur sed non omnis res simul atque est aliquam accipit
qualitatem ipsa enim materia sub quantitatis quidem principium
cadit quod una est sub qualitatem uero minime ipsa enim
cunctis est interim qualitatibus absoluta superaddita uero forma
quadam afficitur qualitate per se autem numero quidem una est
qualitate uero nulla quocirca si res omnis simul atque est cadit
in numerum non autem omnis res mox ut est statim suscipit
qualitatem recte prius de quantitate proposuit est quoque alia
causa cur prius de quantitatis ratione pertractet omne enim
corpus ut sit tribus dimensionibus constat longitudine
latitudine altitudine ut uero sit corpus cum qualitate tunc
erit aut album aut nigrum aut quodlibet aliud et quoniam prius
est esse corpus post uero esse corpus album prius erit corpori
tribus constare dimensionibus quam esse album sed tres
dimensiones et numero et continuatione spatii quantitates sunt
longitudo enim et latitudo et altitudo in quantitatibus
numerantur album uero qualitatis est quocirca si prius est ex
tribus constare dimensionibus quam esse album prior erit
quantitas qualitate quocirca recte est tractatus de quantitate
propositus item alia causa quod quantitas plura habet
substantiae consimilia nam quemadmodum substantiae nihil est
contrarium et substantia non recipit magis et minus sic etiam
quantitas quantitati enim nihil est contrarium nec quantitas
recipit magis et minus ut paulo post docebimus qualitas uero et
contraria suscipit ut album et nigrum et magis et minus ut
candidius et nigrius et candidissimum et nigerrimum id enim
sumit intentionem quod potest sumere diminutionem quod si
substantiae similior quantitas est recte post substantiam de
quantitate proposuit quantitatis autem dicit esse differentias
duas quantitatis namque alia discreta est et disgregata alia
uero continua post hanc rursus diuisionem alio modo partitus est
quantitatem dicit enim quantitatis aliam quae constat ex
habentibus positionem ad se inuicem suis partibus aliam uero ex
non habentibus positionem unam uero rem diuerse posse diuidi
manifestum est hoc modo ut si quis diuidat animal dicens
animalium alia sunt rationabilia alia irrationabilia et rursus
eamdem ipsam rem alia modo partiamur ut est    animalium
alia sunt gressibilia alia non gressibilia eorumque animalium
rursus alia sunt carnibus uescentia alia herbis alia
seminibus hic ergo una eademque res diuerso ordine modoque
diuisa est ita igitur aristoteles unum idemque quantitatis nomen
diuerse partitus est in ea scilicet quae discreta essent et
quae continua et in ea quae haberent positionem partium et quae
non haberent sed de secunda diuisione posterius dicendum est
nunc prima tractetur ait enim de prima diuisione hoc modo
quantitatis aliud est continuum aliud disgregatum disgregatum
est cuius partes nullo communi termino coniunguntur continuum
uero cuius partes habent aliquem communem terminum ad quem
uideantur esse coniunctae discretarum namque quantitatum ipse
exempla ponit et species oratio enim discreta est quantitas
eodemque modo et numerus et numerum esse quantitatem nemo
dubitat discreta uero est quoniam denarius numerus cum constet
ex quinque et quinque quae res quinarium ad quinarium iungat ut
faciat denarii corpus non potest inueniri nam si tres et septem
quis dixerit quo communi termino tres et septem coniungantur
ut denarii reddatur unum integrum corpus nullus inueniet atque
hoc quidem in omni numero speculari licet nullus enim numerus
ita partes habet ut eas aliquis communis terminus iungat sed
semper partes ipsae disiunctae atque discretae sunt et huiusmodi
uocatur quantitas discreta numerus ergo discreta quantitas est
orationem uero quantitatem esse dicit idcirco quod omnis oratio
ex nomine constet et uerbo sed haec syllabis constant omnis
autem syllaba uel longa uel breuis est longum uero uel breue
sine ulla dubitatione quantitas est quocirca quod ex
quantitatibus constat id quantitatem esse quis dubitet at uero
oratio ipsa cum sit quantitas illa quoque discreta est cum enim
dico cicero quod orationis est pars partes huius nominis ci et
ce et ro nullo communi termino coniunguntur non enim reperiemus
quo communi termino iungatur ci syllaba ad ce syllabam uel
rursus ce syllaba ad ro syllabam quocirca etiam oratio quantitas
uidetur esse discreta sed si quis fortasse dicat hunc eorum
esse communem terminum quo ita iunguntur ut aliquid
significent ut in hoc ipso nomine cicero communis syllabarum
terminus ipsa significatio sit si enim ce syllaba quae media
est prima ponatur et ro quae ultima est media et ci quae
prima est ultima nomen quod erat antea id est cicero
transuersis per loca syllabis nihil significabit illi dicendum
est quoniam quaecunque in quadam oratione proferuntur siue
significent siue nihil significent syllabarum communis terminus
nullus est nam si quis dicat permutatis syllabis quod est
cicero ceroci significationem quidem amisit sed aequaliter
syllabae ad nullum communem terminum coniunguntur quod si quis
hunc quidem ipsum sermonem aliquid significare posuerit ut hoc
ipsum cicero aliquid significat significatio quidem addita est
nullus tamen syllabis terminus appositus quare siue significet
siue nihil significet    nomen partes eius discretae
atque disiunctae sunt et nullo communi termino coniunguntur
quoniam uero graeca oratione  dicitur etiam animi cogitatio
et intra se ratiocinatio  quoque et oratio dicitur nequis
aristotelem cum diceret  id est orationem quantitatem
esse discretam de eo putaret dicere quem quisque  id est
rationem in propria cogitatione disponeret hoc addidi dico
autem illam quae fit cum uoce orationem apud romanam namque
linguam discreta sunt uocabula orationis atque rationis graeca
uero oratio utriusque uocabulum et rationis et orationis 
appellat quare ne quid mendax translatio culparetur idcirco hoc
quoque addidi dico uero illam quae fit cum uoce orationem apud
latinos enim nulla alia oratio est praeter hanc solam quae fit
cum uoce orationem apud graecos uero est alius  qui fit in
animi cogitatione quocirca nequid deesset etiam hoc quod
latinam orationem minus esset conueniens transtuli quod quare
ita fecerim hac expositione patefeci atque haec quidem de
discreta quantitate sufficiant continua uero quantitas est ut
dictum est cuius quantitatis partium communis terminus
inuenitur ut est linea superficies corpus et praeter haec
tempus et locus quod ipse aristoteles designat his uerbis

linea uero continua est est enim sumere communem terminum ad
quem particulae eius copulantur punctum et superficiei lineam
plani namque ad quemdam communem terminum particulae copulantur
similiter autem et in corpore poteris sumere communem terminum
lineam uel superficiem ad quem copulantur corporis particulae

postquam de discretis explicuit transiit ad species continuae
quantitatis continuae autem quantitates sunt ut dictum est in
quarum partibus quidam communis est terminus ut linea si quis
enim diuidat lineam quae est longitudo sine latitudine duas in
utraque diuisione lineas facit et utriusque ex diuisione lineae
singula in extremitatibus puncta redduntur lineae enim termini
puncta sunt quocirca cum illa linea diuisa non esset utraque
puncta quae in utrisque linearum capitibus post diuisionem
apparent simul antea fuisse intelliguntur quae sunt in
diuisione separata intelligitur ergo partium lineae communis
terminus punctum id est quoddam paruissimum quod in partes
diuidi secarique non possit superficies quoque quae est
latitudo sine altitudine communem terminum habet in partibus
lineam corpus uero solidum superficiem eodem enim modo diuisa
superficies duas per singulas partes lineas efficiet quemadmodum
et in linea diuisa duo puncta altrinsecus reddebantur corpus
quoque solidum cum diuiseris duas in utrisque diuisionis
partibus superficies facies quae cum coniuncta sint atque
indiuisa punctum quidem partium lineae intelligitur communis
terminus linea uero superficiei superficies autem solidi
corporis est autem signum continui corporis si una pars mota
sit totum corpus moueri et si totum corpus mouetur certe simul
aliae    partes uicinae mouebuntur ut si iaceat uirgula
uel ex aere uel ex ligno uel ex quolibet alio metallo si quis
unum eius caput uel quamlibet eius partem moueat tota mox
uirgula commouetur hoc autem idcirco euenit quod eius partes
quodam communi termino coniunguntur et ille communis terminus
una parte mota caeteras mouet hoc uero in discretis non est in
numero namque cum sint decem si unum mouero caeteri non
mouentur immoti enim permanent nouem et si plenus tritico sit
modius si unum tritici granum mouero non omnia continuo grana
commouebuntur idcirco quod discreta est multitudo nec granum
grano ullo communi termino uidetur implicitum at uero si ipsius
grani pars una sit mota totum corpus grani moueatur necesse est
non autem nunc hoc dicitur quod linea constet ex punctis aut
superficies ex lineis aut solidum corpus ex superficiebus sed
quod et lineae termini puncta sunt et superficiei lineae et
solidi corporis superficies nullaque res suis terminis constat
quocirca punctum lineae non erit pars sed communis terminus
partium superficiei linea et superficies solidi corporis non
erunt partes sed partium termini communes constat igitur et
lineam et superficiem et solidi corporis crassitudinem esse
continuam quantitatem his alia rursus apponit

talium est autem et tempus et locus praesens enim tempus et
praeteritum et futurum copulat rursus locus continuorum est
locum enim quemdam corporis particulae obtinent quae ad quemdam
communem terminum copulantur igitur et loci particulae quae
obtinent singulas corporis partes ad eumdem terminum copulantur
ad quem corporis particulae quapropter continuus erit locus ad
unum enim terminum communem copulantur eius particulae

tempus quoque et locum continuae quantitatis esse pronuntiat
tempus namque esse quantitatem res illa demonstrat quod in
spatio id est in longitudine et in breuitate consideratur
continuum uero esse res illa demonstrat quod partes temporis
habeant aliquem communem terminum ac medium ad quem coniungantur
extrema nam cum sint partes temporis praeteritum et futurum
horum praesens tempus communis est terminus huius namque finis
est illius initium locus quoque continuorum est locum uero
dicimus quodcunque illud sit quod partes corporis tenet siue
supra siue a latere seu subter sit quod si cunctae partes
corporis locum aliquem tenent et qui circa corpus est locus per
omne corporis spatium partesque diffunditur omnes corporis
partes a loci partibus occupabuntur quod si ita est qui
communis terminus coniungebat corporis partes eius termini locus
illa quoque loca quae sunt corporis partium iungit et est eodem
modo locus de continua quantitate quemadmodum et corpus ita
enim communis terminus inuenitur in loco partium quemadmodum et
corporis idcirco quod corporis locus per corpus omne
diffunditur quod autem dixit sunt autem talium et locus et
tempus quoniam superius    de continuis loquebatur
tempus quoque et locum continuis addidit dicens sunt autem
talium et tempus et locus id est continuorum sed post continuae
discretaeque quantitatis diuisionem aliam a principio rursus
orditur

amplius autem aliae quidem constant ex particulis quae in eis
sunt positionem ad se inuicem habentibus aliae autem ex non
habentibus positionem ut lineae quidem particulae positionem
habent ad se inuicem singulum enim eorum situm est alicubi et
habes unde sumas et assignes unumquodque ubi situm est in plano
et ad quam particulam reliquarum copulatur similiter autem et
particulae plani habent quamdam positionem similiter namque
unumquodque ostenditur ubi iacet et quae ad se inuicem
copulentur solidi quoque et loci similiter

rursus digerit quantitatis differentias sunt enim quantitatis
aliae quidem quae ex habentibus positionem ad se inuicem suis
partibus constant aliae uero quae nullam partium habent
positionem positionem uero partium retinere dicuntur quarum
triplex ista natura est primum ut eius partes alicubi sint
deinde ne pereant tertio uero ut sese partes ipsae coniungant et
propria se ordinatione continuent ut est linea posita enim
linea in superficie possis agnoscere ubi partes ipsius sint
caput quidem lineae esse ad dexteram medium medio loco
extremitatem uero ad sinistram et haec manentibus ipsis partibus
dicuntur partes enim lineae non pereunt sed in loco in quo
sunt permanent possis quoque monstrare quae pars lineae cui
parti continuentur id est ad quam partem caput alterius partis
extremitasque coniungitur ut dicas haec pars uerbi gratia
medietas lineae hic finitur locum ubi desinat monstrans alia
rursus pars lineae totius hic incipit ergo linea posita in
superficie qualibet et locum aliquem partes eius retinent et
partes ipsae non pereunt et posset quilibet agnoscere ubi
extremitas partium coniungatur et quo ad se inuicem loco
continuentur hoc quoque idem in superficie euenit partes enim
superficiei in aliquo loco sunt et ipsae quoque non pereunt et
ubi pars parti coniungatur ostenditur idem quoque soliditas
habet et loci quoque partes continuantur ad eas scilicet partes
ad quas corporis partes sibimet continuantur sicut iam supra
dictum est quocirca eiusdem naturae erit et locus cuius tota
soliditas erit ergo et locus ex eodem genere quantitatis est
quo est et soliditas id est ex habentibus ad se inuicem
positionem suis partibus constans locus igitur et ipse ex
habentibus suis partibus positionem ad se inuicem constat ergo
tria haec sicut supra dictum est consideranda sunt ut ad se
inuicem positionem partes habere uideantur id est locum in quo
partes ipsae sint positae ut partes illae non pereant ut sit
partium continentia atque continuatio quod si quis dicat hanc
rem loco deesse eo quod in loco non sit in loco enim cuncta
sunt locus autem in loco esse ipse non poterit dicendum est
quoniam idcirco superficies et soliditas et linea habere
positionem partium    dicuntur quod in loco sint et
partes permaneant et sint continuae quare multo magis ipse
locus cuius neque partes pereunt et sibi perpetue
continuatimque coniunctae sunt habere positionem partium
dicitur et de his quidem quae ex habentibus positionem ad se
inuicem suis partibus constant haec dicta sint quae uero non
habent positionem ipse rursus adiecit

in numero autem non poterit quisquam ostendere quemadmodum
particulae eius positionem aliquam ad se inuicem habeant aut ubi
sitae sint aut quae particulae eius ad se inuicem nectantur
sed neque illae quae temporis sunt non enim permanent particulae
temporis quod autem non est permanens quomodo positionem
aliquam habebit sed magis quemdam ordinem particularum tempus
habere dices ut aliquid quidem prius sit temporis aliud uero
posterius sed et de numero similiter eo quod prius numeratur
unum quam duo et duo quam tria et ita habebunt quidem quemdam
ordinem positionem uero non multum accipies sed et oratio
similiter non enim permanent particulae eius sed et dictum est
et non amplius sumi hoc quapropter non erit positio particularum
eius siquidem nihil permanent alia itaque constant ex
particulis quae in eis sunt positionem ad se inuicem habentibus
alia autem ex non habentibus positionem

haec scilicet idcirco nullam positionem ad se inuicem partium
retinent quod his aliquid de supradictis rebus deesse manifestum
est numerus enim ipse discretus est nec partes eius ad se
inuicem coniunguntur sed omnino discretae sunt atque idcirco
non est ex iis quae habent ad se inuicem aliquam partium
positionem nec uero possis ostendere qui numerus quo loco
iaceat habere autem positionem dicitur quod ut dictum est et
in loco aliquo positum est et ipsa positio manentibus partibus
constat et ad se inuicem coniunctis continuatisque ut ubi
quaeque iaceat et quae ad quam continuetur possit ostendi in
numero uero nihil horum est nam neque in aliquo loco esse
positus demonstratur nec eius partes coniunctae sunt quocirca
numero ex tribus his quae diximus duae res desunt loci positio
et partium continuatio tempus etiam quanquam sint eius partes
continuae tamen quoniam non permanent sed semper mouentur
semperque praetereunt habere positionem partium non dicitur
semper enim ueloci agitatione torquetur et currentis aquae more
in nulla unquam statione consistit quod quia partes eius non
permanent ex habentibus ad se inuicem positionem suis partibus
constare non dicitur sed haec quanquam positionem partium habere
non possunt tamen habent ordinem quemdam quem praeter
positionem partium tantum retinent dicimus enim priorem esse
binarium quam ternarium atque hunc quam quaternarium et in
tempore nimirum idem ordo reuertitur posterius enim futurum
praesente praesensque praeterito quocirca etsi haec non habent
aliquam partium positionem retinent tamen ordinem quod uero
   dicit positionem uero non multum accipies tale est ac
si diceret penitus non accipias multum enim pro omnino uidetur
adiunctum ac si diceret positionem uero non omnino accipies
idcirco quod ipsa quidem continuatio dat aliquam imaginem quod
possit habere aliquam partium positionem sed hoc minime est
idcirco quod quamuis sint continuae quantitates si tamen uno
careant ex his quae superius dicta sunt positionem partium
habere non possunt nam aqua quam fistula euomit dum cadit
quidem retinet positionem cum uero iam effusae undae se
miscuerit positionem partium perdit et fluuius quoque quando in
pelagus fluit et positionem uidetur habere partium et esse
continuus cum nondum marinae aquae fluuii superficies ipsa
permista est cum uero extremitas amnis marina alluuione
contingitur totam sine dubio positionem uidetur amittere oratio
quoque similiter sese habet nam nec ipsa ullo loco posita est
nec eius partes ad aliquam coniunguntur sed a se inuicem illae
discretae sunt nec cum eius partes dictae sunt permanent atque
hoc est quod ait sed dictum est et non est ultra hoc sumi mox
enim dicitur sermo mox praeterit nec ulla ratione poterit
permanere quare mox ut aliquid dictum sit eius partes ostendi
et demonstratione sumi non possunt constat igitur orationem
quoque ex his esse quae positionem partium non habent de ordine
uero dubium est nam si quis sermo aliquid significet ut est
cicero est in eo quidam ordo quod ci syllaba primum dicitur
secunda uero ce tertia ro et potius ex significatione ordinem
sumit si uero nihil significet nec ordinem dicitur habere ut
scindapsus nihil quidem significat sed siue secundam syllabam
primam ponas siue ultimam primam siue quomodolibet syllabarum
ordinem seriemque permisceas idem erit in significatiuis enim
uocibus idcirco esse dicitur quod illo ordine permutato uis
significationis euertitur hic uero ubi nulla est significatio
nihil interest quomodolibet iaceant partes quare oratio in
aliquibus quidem habet ordinem partium in aliis uero nec ordo
ipse poterit inueniri an fortasse oratio dici non potest quae
nihil significat et nulla est oratio quae ordinem non habeat
ergo secundum priorem quantitatis diuisionem ubi dicebatur
quantitatis alia esse continua alia uero discreta quinque sunt
continua duo uero discreta continua quidem linea superficies
soliditas locus tempus discreta uero numerus et oratio in hac
uero secunda diuisione qua dicit alias quantitates ex habentibus
ad se inuicem positionem constare partibus quatuor quidem sunt
quae retinent positionem id est linea superficies corpus
locus tria uero quae positionem non habent sed ex his duo
semper ordinem retinent tempus scilicet et numerus oratio uero
si quid significet habet ordinem si uero nihil significet
inordinata est si tamen oratio nihil significans dici possit
his dictis ipse concludit dicens igitur alia ex habentibus ad se
inuicem partibus positionem constant alia uero ex non
habentibus positionem hac igitur diuisione finita   
transit ad caetera monstrans quae proprie quantitates
nuncupantur quae secundum accidens

propriae autem quantitates hae solae dicuntur quas diximus alia
uero omnia secundum accidens ad haec enim aspicientes et alia
dicimus quantitates ut multum dicitur album eo quod superficies
multa sit et actio longa eo quod tempus multum sit et motus
multus neque enim horum singulum per se quantum dicitur ut si
quis assignet quanta sit aliqua actio tempore diffiniet anni
mensuram uel sic aliquo modo assignans et album quantum sit
assignans superficie diffiniet quanta enim superficies fuerit
tantum esse album dicet quare solae propriae et secundum seipsas
quantitates dicuntur quae dictae sunt aliorum uero nihil per
se sed per accidens

principaliter aliquid esse dicitur quod per se tale est quale
esse demonstratur secundum accidens uero illud quod non per se
sed per aliud tale est quale esse dicitur ut albedini per se
inest color secundum naturam enim albi color esse dicitur
albedo cum uero homo dicitur coloratus non per se dicitur
idcirco quod homo in eo quod homo est color non est sed quoniam
habet colorem idcirco dicitur coloratus ergo quemadmodum album
idcirco color est per se quoniam color naturale quoddam est
genus homo uero idcirco coloratus dicitur quoniam habet colorem
et dicitur album quidem per se et principaliter color homo uero
secundum accidens coloratus ita quoque et quantitates haec
enim omnia quae dicta sunt id est linea superficies corpus
numerus oratio tempus per se et secundum propriam naturam
quantitates dicuntur si qua uero alia dicuntur secundum aliquam
quantitatem non per se sed secundum accidens nominantur ut
album dicitur multum non idcirco quod albedo sit quantitas sed
quoniam multa sit superficies in qua illud album sit si enim
multum spatium fuerit in quo album sit multum erit album
quocirca non quoniam ipsa albedo per se aliquam quantitatem
habet sed quoniam in aliqua quantitate est constituta id est in
superficie idcirco secundum superficiem quod est quantitas quae
scilicet per se multa est album multum dicitur non secundum se
atque ideo album non per se nec principaliter sed secundum
accidens multum dicitur actio quoque ideo dicitur longa quod
multo tempore acta sit multam uero aegritudinem idcirco dicimus
si eadem multo sit tempore et motum multum idcirco quod multo
tempore factus sit ut si quis multo tempore currat si quis uero
multum cursum illum dicat esse qui sit uelocissimus ille
conuenienter sermone non utitur uelocitas enim non quantitas
sed potius qualitas est quales enim secundum eam dicimur id est
ueloces non quanti secundum quantitatem uero multum dicitur
hoc autem monstrat ipsa rerum diffinitio si quis enim album
multum monstrare desideret et proprio termino rationis
includere illi dicendum est multum esse album quod in multa
iaceat superficie et motum    atque actionem multam quae
longo tempore perficiatur quare quoniam ad proprias quantitates
aspicientes atque ad eas res caeteras referentes quantitates
uocamus ut album ad superficiem quae uera est quantitas et
cursum et aliquem motum atque actionem ad tempus quod ipsum
uere quantitas est reducimus haec non per se quantitates sed
per eas quae proprie quantitates dictae sunt nominantur quocirca
quoniam quod per se non est secundum accidens est recte
caetera omnia praeter ea quae superius in quantitate numerata
sunt per accidens esse non per se quantitates dicuntur solae
igitur proprie et secundum se ipsae quantitates dicuntur hae
quae superius comprehensae sunt aliae uero per se quantitas non
sunt sed ut ipse ait forte per accidens post diuisionem
igitur continui atque discreti et habentis positionem partium et
non habentis et quae sunt per se principaliter et rursus per
accidens quantitates solito more uiam inueniendi quantitatum
proprietas ingreditur

amplius quantitati nihil est contrarium in definiti enim
manifestum est quoniam nihil est contrarium ut bicubito uel
tricubito uel superficiei uel alicui talium nihil enim ipsis
est contrarium nisi forte qui multa paucis dicat esse contraria
uel magnum paruo horum autem nihil est quantitas sed magis ad
aliquid nihil enim per seipsum paruum uel magnum dicitur sed eo
quod ad aliud refertur nam mons quidem paruus dicitur milium
uero magnum eo quod hoc quidem sui generis maius sit illud uero
minus sui generis ergo ad aliud est eorum relatio nam si per
seipsum magnum uel paruum diceretur nunquam mons quidem paruus
milium uero magnum diceretur rursus in uico plures homines esse
dicimus in ciuitate paucos cum tamen sint eis multo plures et
in domo quidem multos in theatro uero paucos cum tamen sint
plures amplius bicubitum uel tricubitum et unumquodque talium
quantitatem significat magnum uero uel paruum non significat
quantitatem sed magis ad aliquid quoniam ad aliud spectat
magnum uel paruum quare manifestum est quoniam haec ad aliquid
sunt amplius siue ponat aliquis haec esse quantitates siue non
ponat nihil ipsis contrarium est quod enim non potest sumi
perseipsum sed ad solam alterius relationem refertur quomodo
huic aliquid erit contrarium amplius si erunt magnum et paruum
contraria continget ipsum idem simul contraria recipere et ea
ipsa sibimet esse contraria contingit enim idem ipsum simul et
paruum esse et magnum est enim aliquid ad hoc quidem paruum ad
aliud uero hoc idem ipsum magnum quare idem paruum et magnum in
eodem tempore esse contingit quare contraria simul suscipiet
sed nihil est quod uideatur simul contraria posse suscipere ut
substantia susceptibilis contrariorum quidem esse uidetur sed
nullus simul et sanus est et aeger nec albus et niger simul est
nihilque aliud est quod simul contraria suscipiat et eadem
sibiipsi contingit esse contraria nam si est magnum paruo
contrarium ipsum autem idem simul est et paruum et magnum
   ipsum sibi erit contrarium sed impossibile est idem
sibi esse contrarium non est igitur magnum paruo contrarium nec
multa paucis quare etiamsi non relatiuorum haec aliquis dicat
sed quantitatis nihil habebunt contrarium

definita quantitas est quae alicuius termino numeri coercetur ut
sunt duo uel tres et quae ad hunc modum dicuntur ac si dicas
bicubitum tricubitum et caetera et quae aliqua propria
significatione definita sunt ut est superficies et soliditas
quid enim et quae quantitates dicantur agnoscitur quocirca
harum quoniam sunt diffinitae nulla ulli contraria est neque
enim bicubito tricubitum contrarium est sicut neque numerus ulli
numero at uero nec superficies soliditati nec aliquid horum
sed quoniam quaedam indefinita imaginem quamdam quantitatis
ostendunt ut magnum et paruum quae uidentur esse contraria
haec sibi aristoteles opponit dicens non esse quantitates sed
magis ad aliquid quod ipsius sermonibus astruamus sed non est
hoc proprium quantitatis non habere contraria non enim omnis
quantitas contrariis caret sed nobis per singula quaeque
currentibus quae quantitatis species contraria non habeant
quaeue habeant considerandum est linea quidem contrario caret
linea enim lineae contraria non est sed si quis dicat rectam
lineam curuae lineae esse contrariam fallitur non enim in eo
quod linea est curua linea rectae lineae contraria est sed in
eo quod curua est et in his non lineae uidentur esse contrariae
sed ipsa rectitudo et curuitas quare non in eo quod quantitas
est linea curua rectae lineae contraria est sed in eo quod
qualis nam quoniam curuitas et rectitudo contraria sunt
secundum id quod curua et recta est linea non secundum quod
lineae sunt suscipiunt contrarietatem quocirca linea in eo quod
linea est contrario caret at uero nec superficies superficiei
contraria est sed forte dicat aliquis albam superficiem nigrae
superficiei esse contrariam cui similiter occurrendum est in eo
quod superficies sunt non esse contraria sed in eo quod est in
his albedo atque nigredo quae contraria esse quis dubitat eodem
quoque modo et lenem et asperam superficiem si quis contrarias
dixerit refellitur quod non secundum quantitatem superficiei
sed secundum qualitatem asperitatis lenitatisque ipsae
superficies contrarium tenent at uero nec corpori quidquam ullo
modo contrarietatis opponitur cui si quis dicat incorporale esse
contrarium refutabitur quod omnis contrarietas propriis
nominibus dicitur ut bonum malum album nigrum corporale uero
et incorporale non secundum contrarietatem sed secundum
priuationem habitumque proferuntur incorporale enim corporis est
priuatio nec tempori quoque quidquam contrarium est sed si nox
diei uidetur opposita non in eo quod tempus est sed in eo quod
dies est aer lucidus nox aer obscurus aer uero neque tempus
neque quantitas est lumen quoque et obscuritas qualitates sunt
et non quantitates oratio etiam quanquam uideatur habere
contrarium    tamen contrariam non habet oppositionem
uidetur enim uera oratio esse et falsa quae sunt contraria sed
oratio uera et falsa in significatione est cum enim quod est
oratio significat uera est cum uero quod non est designat tunc
falsa est oratio uero non secundum id quod significat in
quantitate numeratur sed secundum id quod profertur secundum
enim id quod proferimus orationem longa syllaba breuique
componitur quae omnem orationem non secundum id quod ipsa
significat sed secundum id quod ad prolationem est metiuntur
illud quoque manifestum est in numero non esse contraria duo
enim tribus uel tres quaternario contrarii non sunt nec ullus
alter numerus cuilibet alii numero contrarius est locus uero
habet aliquam contrarietatem sursum enim et deorsum contrarium
est sed quidam uolunt non esse quantitatis quod sursum dicitur
et deorsum sed potius habitudines quas graeci  uocant
quae enim pars ad caput nostrum est hanc sursum uocamus quae
pars pedibus subiacet illa deorsum dicitur quocirca secundum
habitudinem quamdam quodammodo ad nos ipsos relata sursum
deorsumque praedicamus herminius quoque ait sursum et deorsum
non esse loca sed quamdam quodammodo positionem loci est enim
res sursum atque deorsum non est autem idem esse aliquid loci
quod locum loci enim est positio in loco locus uero ipse
positio non est sed si quis omnem mundi respiciat figuram
quomodo rerum omnium formam sphaerae ambitus amplectitur et
terra media est in sphaera uero nihil est ultimum nisi quod
eiusdem terminum medietatis obtinuit quidquid in extremo coeli
conuexitatis est illud sursum esse dicet quod uero est medium
illud deorsum quocirca sunt secundum locum sursum deorsumque
contraria sursum in coelo deorsum in terra idcirco quod a se
longe disiuncta sunt unde post quoque contraria hoc modo sunt
diffinita contraria sunt quaecunque a se longissime distant
hinc est uidelicet tracta diffinitio quod quoniam coelum
terraque distant longissime distare uidebantur et illud esse
sursum haec uero deorsum quoniam deorsum atque sursum non ob
aliam causam contraria dicuntur nisi quod a se longe disiuncta
sunt quod esse contrarium longissime distare diffiniunt quod
aristoteles hoc modo pronuntiat

maxime autem circa locum uidetur esse contrarietas quantitatis
sursum enim ad id quod est deorsum contrarium ponunt locum qui
est in medio deorsum dicentes eo quod multa distantia medii ad
terminos mundi sit uidentur autem et aliorum contrariorum
diffinitionem ab his proferre quae enim a se inuicem multum
distant eorum quae sub eodem genere sunt contraria determinant

in omni enim sphaera media terra est quod ipsa astrorum
demonstrat ordinata uertigo adiecit quoque causam cur huiusmodi
loca contraria dicantur quod multa distantia est medietatis ad
mundi terminos terminos uero mundi coeli ultimam conuexitatem
dicit ex hac igitur loci contrarietate et caetera   
definita esse contraria sic demonstrat uidentur autem et aliorum
contrariorum diffinitionem ab his proferre quae enim multum a
se distant in eodem genere contraria esse diffiniunt sed quoniam
ne ordo contrarietate quantitatis impediretur idcirco
superioribus in quibus singulis quantitatibus nihil esse
contrarium dicebamus has loci contrarietates adiecimus et
quaedam in medio praetermissa sunt rursus ad superiora redeamus
ut expositionis ordo sese ipse continuet ait enim superius cum
quantitati nihil esse contrarium proponeret bicubito uel
tricubito uel superficiei uel alicui talium nihil posse esse
contrarium diffinitis enim his quantitatibus contrarium nihil
esse uidetur ut duobus uel tribus sed quaedam cum sint
indefinita nec quantitates et contraria uideantur haec rursus
adiecit nisi multa paucis dicat quis esse contraria uel magnum
paruo horum autem nihil est quantitas sed ad aliquid nihil
enim per seipsum magnum dicitur uel paruum sed ad aliquid
refertur nam mons quidem paruus dicitur milium uero magnum eo
quod hoc quidem sui generis maius sit illud uero sui generis
minus ergo ad aliud est eorum relatio nam si per seipsum paruum
uel magnum diceretur nunquam mons quidem aliquando paruus
milium uero nunquam magnum diceretur rursus in uico quidem
plures homines esse dicimus in ciuitate uero paucos cum tamen
sint eis multo plures et in domo quidem multos in theatro uero
paucos cum sint plures amplius bicubitum et tricubitum et
unumquodque talium quantitatem significat magnum uero uel paruum
non significat quantitatem sed magis ad aliquid quoniam ad
aliquid spectatur magnum et paruum quare manifestum est quod
haec ad aliquid sunt quemadmodum diffinitae quantitates
contrariis non tenentur ipse superius comprobauit dicens
bicubito uel superficiei nihil esse contrarium indefinitae uero
ut est magnum et paruum multa et pauca dant imaginem
contrarietatis sed illud occurrit has non esse quantitates
omnis enim quantitas per se dicitur bicubitum enim et
tricubitum et duo et tres et superficies ad nihil aliud
refertur magnum uero uel paruum sine aliis dici non possunt cum
enim dicis magnum ad alicuius alterius comparationem atque
aequationem refertur eodem quoque modo et paruum quod ipsa
aristotelica probat inductio si enim magnum et paruum per se
dicerentur et non ad alterius relationem nunquam diceremus
montem paruum et milium magnum si enim magnum paruumque non ad
relationem alterius diceretur mons semper magnus semperque
paruum milium diceretur sed aliquem collem ad atlantis
altitudinem conferentes dicimus paruum montem et rursus milium
ad minora alia grana milii conferentes magnum milium nominamus
et simpliciter quidquid magnum uel paruum dicitur ad eiusdem
generis speciem referentes magnum paruumque nominamus ut monti
montem comparamus milium uero milio et alia huiusmodi multa et
pauca eodem modo dicuntur dicimus enim si fuerint homines
   centum in uico plures esse homines at uero si in
ciuitate sint paucos dicimus nunc ad paruitatem uicorum nunc
ad magnitudinem ciuitatum conferentes rursus si sint in domo
quinquaginta multi sunt si in theatro pauci ideo quod tunc in
theatro esse paucos dicimus cum ad eos quanti in theatro esse
debebant comparamus amplius quoniam consistit magnum paruumque
referri semper ad alterum singulas uero quantitates nihil ad
aliud comparantes suas ac proprias nominamus ut tres duo
quatuor lineam superficiem magnum paruumque multa et pauca a
quantitatis diuisione disiuncta sunt sunt enim ista non
quantitates sed potius relatiua amplius siue aliquis ponat eas
esse quantitates siue non ponat nihil illis erit contrarium
quod enim non est sumere per seipsum sed ad solam alterius
relationem quomodo huic aliquid erit contrarium hoc quoque
ualidissimo argumento probatur quantitatibus his quae praedictae
sunt nihil esse contrarium nisi soli forsitan loco nam si quis
magnum et paruum uel multa et pauca in quantitatibus ponat
etiam hoc si concedatur tamen quoniam semper referuntur ad
aliud contrariis non tenentur omne enim contrarium per se
consistit nec illud ad alterius comparationem relationemque
profertur ut bonum non dicitur mali bonum nec rursus malum boni
malum sed ipsum in propria natura et prolatione consistit
quaecunque sunt contraria eodem modo sunt magnum uero et paruum
quoniam non per se constant sed ad alterius relationem
referuntur contraria esse non possunt amplius si sunt magnum
et paruum contraria contingit idem simul contraria suscipere et
ea ipsa sibi esse contraria contingit enim simul idem paruum
esse et magnum est enim aliquid ad hoc quidem paruum ad aliud
uero hoc idem ipsum magnum quare idem paruum et magnum et eodem
tempore esse contingit quare simul contraria suscipiet sed
nihil est quod uideatur simul contraria posse suscipere ut
substantia susceptibilis quidem contrariorum uidetur esse sed
non suscipit in uno eodem tempore nam nullus simul est sanus et
aeger nec albus et niger simul nihilque aliud simul contraria
suscipiet et eadem sibi ipsi contingit esse contraria nam si
est magnum paruo contrarium ipsum autem idem simul est paruum et
magnum ipsum sibi erit contrarium sed impossibile est ipsum
sibi esse contrarium non est igitur magnum paruo contrarium
constat hoc et immutabile in propria ratione consistit unam
eamdemque rem uno eodemque tempore contraria non posse suscipere
ut substantia susceptibilis quidem contrariorum est homo namque
cum substantia sit et aegritudinem suscipiet et salutem sed
non eodem tempore et albedinem et nigredinem capit sed alio
atque alio tempore ut uero uno eodemque tempore contraria
utraque suscipiat fieri nequit quod si magnum paruo aliquis
contrarium ponat eueniet quoddam impossibile ut una atque eadem
res eodem tempore utrasque suscipiat contrarietates et eadem
ipsa sibi possint esse contraria ponamus enim magnum paruo
   esse contrarium sed una atque eadem res uno eodemque
tempore potest magna esse et parua ut si sit decem pedum mensura
collata ad duorum pedum magnitudinem magna est ad centum uero
cubitorum magnitudinem mensuramque collata eadem parua est
potest ergo eadem res eodem tempore et magnitudinis esse
susceptibilis et paruitatis eadem enim res uno eodemque tempore
ad maiorem minoremque collata eadem magna et parua est quod si
magnum paruo contrarium est eadem uero res eodem tempore et
magnitudinem suscipit et paruitatem eodem tempore contingit ut
eadem res contraria utraque suscipiat sed hoc impossibile est
quocirca quoniam res eadem eodem tempore contrariorum
susceptibilis non est potest uero una atque eadem res
magnitudinem paruitatemque suscipere magnitudo et paruitas
contraria non sunt at uero si quis magnum paruo contrarium
ponat eadem ratione unam eamdemque rem sibi ipsi dicit esse
contrariam nam si paruum magno est contrarium eadem uero res
ut docui parua et magna potest esse ad aliud et ad aliud
scilicet comparata res quae parua et magna est eadem sibi
potest esse contraria paruum enim et magnum contrarium dictum
est sed est impossibile quocirca paruum et magnum contraria non
sunt post huiusmodi uero rationem et argumentationis
firmissimae propositionem de contrarietate disserit loci de qua
superius iam diximus quocirca praetereunda est ne repetitae
expositionis iteratio fastidio sit potius quam doctrinae

non uidetur autem quantitas suscipere magis et minus ut
bicubitum neque enim est aliud alio magis bicubitum neque in
numero ut ternarius quinario nihil enim magis tria dicentur
quam quinque nec tria potius quam tria neque tempus aliud alio
magis et minus dicitur nec in his quae dicta sunt magis et
minus omnino dicitur quare et quantitas non suscipit magis et
minus

aliud proprium rursus apposuit quod quamuis quantitatis proprium
non sit cur tamen non sit ipse reticuit nobis tamen est
demonstrandum quod autem dicit tale est quantitas magis et
minus non suscipit nullus enim numerus alio numero nec magis nec
minus est numerus nam ternarius si quinario comparetur nec
magis nec minus est numerus et rursus ipsi tres sibiipsis
comparati nec magis nec minus sunt tres nec tempus quoque habet
aliquid magis et minus ut magis aliud tempus sit alio tempore
longius quidem tempus tempore esse potest ut uero dicatur magis
tempus alio tempore uel minus fieri nequit hoc quoque etiam in
substantia demonstratum est homo namque alio homine non est
magis homo nec minus idem quoque euenit etiam in quantitate
quod quia etiam in substantia est proprium quantitatis hoc non
est habet hoc quoque quantitas ut in sequenti ordine ipse
monstrauit quocirca quoniam prius hoc de substantia dixerat
nunc uero idem de quantitate proposuit idcirco non esse hoc
proprium quantitatis commemorare neglexit cuius enim esset
alterius non suscipere magis et minus tunc dixit    cum
de substantia disputaret ait enim quod substantiae nunquam magis
minusue suscipient quocirca ad maxime propria solita
constituendi ratione regressus est

proprium autem maximae quantitatis est quod et aequale et
inaequale dicitur singulum enim earum quae dictae sunt
quantitatum aequale dicitur et inaequale ut corpus et aequale et
inaequale dicitur et tempus aequale et inaequale dicitur et
numerus aequalis et inaequalis dicitur et oratio aequalis et
inaequalis similiter autem et in aliis quae dicta sunt singulum
et aequale et inaequale dicitur in caeteris uero quae
quantitates non sunt non multum uidebitur aequale et inaequale
dici nam affectio et dispositio aequalis et inaequalis non
multum dicitur sed magis similis et dissimilis et album aequale
et inaequale non multum dicitur sed simile quare quantitatis
maximae est proprium aequale et inaequale dici

quantitatis proprium apertissime designat esse quod secundum
quantitatem aequalitas et inaequalitas nuncupatur singulae enim
quantitates aequales atque inaequales dicuntur ut aequalis linea
lineae et rursus inaequalis et superficiei superficies
aequalis atque inaequalis dicitur et corpus aequale et inaequale
dicitur numerus quoque et tempus et locus aequalis atque
inaequalis dicitur in aliis autem quae quantitates non sunt non
est facile ut aequalitas uel inaequalitas nominetur
dispositiones ergo quae affectiones appellantur non dicuntur
aequales uel inaequales sed magis similes et dissimiles
dispositio autem uel affectio est ad aliquam rem accommodatio et
applicatio ut si quis grammaticam legens qui nondum perdidicit
habet ad eam aliquam dispositionem id est ea affectus est et
habet aliquid accommodatum et quasi propinquum possunt autem
similiter esse duo dispositi et affecti aequaliter uero minime
ut duo similiter esse albi aequaliter uero non nam si quis de
duobus similiter albis aequaliter esse albos dicat recta nominis
nunc usurpatione non utitur omne enim aequale et inaequale in
mensura et in quantitate perficitur simile uero et dissimile
quemadmodum de quantitate non dicitur ita nec de alia qualibet
re nisi de quantitate recte aequalitas et inaequalitas
nuncupantur quare proprium est quantitatis aequale et inaequale
nominari sed quoniam de quantitate dictum est ad relatiuorum
ordinem transeamus post quantitatis tractatum tertium
praedicamentum de relatiuis ingreditur quare relatiua hoc modo
diffinit

 de relatiuis  

ad aliquid uero talia dicuntur quaecunque hoc ipsum quod sunt
aliorum esse dicuntur uel quomodolibet aliter ad aliud ut maius
id quod est alterius dicitur aliquo enim maius dicitur et
duplum alterius dicitur hoc ipsum quod est alicuius enim duplum
dicitur similiter autem et alia quaecunque sunt huiusmodi

cur autem de his quae sunt ad aliquid disserat omisso interim de
qualitate tractatu haec causa est quod posita quantitate magis
minusue esse necesse est quare cum quantitatem continuo ad
aliquid consequatur recte post quantitatem relatiuorum series
   ordinata est illud quoque est in causa quod superius
cum de quantitate tractaret relatiuorum mentio facta est cum de
magno paruoque diceretur ut ergo continens et non esset operis
interrupta distinctio ideo quantitate finita de relatione
proposuit quod autem ait ad aliquid uero talia dicuntur hoc
monstrat quod non sicut quantitas per se et singulariter
intelligi potest eodem quoque modo substantia et qualitas et
unumquodque aliorum praedicamentorum sicut per se constat ita
etiam per se et singulariter intelligitur sic ad aliquid per se
et singulariter capi intellectu non potest ut dicamus esse ad
aliquid singulariter quidquid enim in natura relationis
agnoscitur id cum alio necesse est consideretur cum enim dico
dominus per seipsum nihil est si seruus desit quocirca cum
unius relatiui nuncupatio mox secum etiam aliud trahat ad
aliquid unum esse per se non potest atque ideo non dixit
aristoteles ad aliquid uero tale dicitur sed plurali numero
talia dicuntur inquit demonstrans relatiuorum intelligentiam
non in simplicitate sed in pluralitate consistere non esse
autem quamdam per se relatiuorum naturam sine coniunctione aliqua
alterius subsistente ipse aristoteles monstrat qui dicit ea
esse relatiua quaecunque hoc ipsum quod sunt aliorum dicuntur
docet enim aliqua coniunctione alterius relatiua formari hoc
ipsum enim quod sunt aliorum dicuntur quod enim est dominus hoc
alterius dicitur id est serui siue autem relatiua dicamus
siue ad aliquid nihil interest ad aliquid enim dicitur quod
ipsum quidem cum per se nihil sit relatum tamen ad aliud
constat ut dominus si desit id ad quod dicitur id est seruus
non est dicitur enim ad seruum manifestum ergo est si seruus
desit dominum dici non posse quare dominus ad aliquid dicitur
id est ad seruum relatiua quoque dicuntur idcirco quod eorum
nuncupatio semper ad aliquid referatur ut domini ad seruum
quare nihil interest quolibet modo dicatur huiusmodi autem
diffinitio platonis esse creditur quae ab aristotele paulo
posterius emendatur relatiuorum autem alia eisdem casibus
referuntur alia diuersis alia uero omni sunt casu carentia
quod scilicet monstrans addidit uel quomodolibet aliter ad
aliud quid autem est ipsius pene textus sermone monstratur cum
enim dico dominus serui dominus ad genitiuum casum reddidi
nominatiuum et rursus ad eumdem si conuertero dico enim seruus
domini seruus et hic quoque nominatiuus ad genitiuum relatus
est eodem quoque modo sese habet pater filii pater et filius
patris filius et magister discipuli magister et discipulus
magistri discipulus haec ergo id quod sunt similiter aliorum
dicuntur nam quod aliorum dicuntur secundum genitiuum redditur
casum alia uero non secundum eumdem casum consequentiam reddunt
sensus enim ad aliquid est sensibilis enim rei est sensus quod
enim sensibile est sentiri potest quod sentiri potest
sensibile est et nunc quidem sensus sensibilis rei sensus
genitiuo accommodatus est huius enim rei sensibilis dictum est
at si conuertas    fiet sensibilis res sensu sensibilis
est sed cum sic casui septimo redditur nominatiuus in hac
relatione quae dicit sensibile sensu sensibile est non eodem
casu quo superius dictum est conuertitur dicimus enim sensus
sensibilis rei sensus est et hic nominatiuus redditur ad
genitiuum haec enim relatio ad septimum casum se aptari non
patitur scientia quoque scibilis rei scientia est siquidem hoc
scitur quod sciri potest et quod sciri potest scibile est sed
non eadem ratione nec ad eumdem casum relatio ista conuertitur
dicimus enim scibilis res scientia scibilis est est enim prima
relatio ad genitiuum secunda conuersio ad septimum haec quoque
relatio secundum eosdem conuertitur casus cum dicimus maius
minore esse maius et minus maiore esse minus duplum quoque et
medium relatiua sunt sed et eisdem casibus conuertuntur duplum
namque dimidii duplum est dimidium uero dupli dimidium est sunt
autem alia quoque relatiua quae ipse sic addidit

at uero sunt etiam et haec ad aliquid ut habitus affectus
scientia sensus positio haec enim omnia quae dicta sunt hoc
ipsum quod sunt aliorum esse dicuntur uel quomodolibet aliter ad
aliud et non aliud aliquid habitus enim alicuius habitus
dicitur et disciplina alicuius disciplina et positio alicuius
positio similiter autem et alia

de sensu quidem et scientia dictum est superius nunc uero de
habitu dispositione et positione dicendum est dispositio est
ad aliquam rem mobilis applicatio ut si quisquam flammae
propinquus caleat ille dispositus dicitur ad calorem id est
habens aliquam applicationem coniunctionemque ad calorem idem
uero est affectio quod dispositio ne nouo nomine error oriatur
et ideo dispositio cum sit quaedam ad aliam rem coniunctio uel
ab alia affectio facile mobilis est celerius etenim permutatur
habitus autem est dispositionis uel affectionis firma et non
facile permutabilis accessio ut si quisquam in sole ambulans
fuscior fiat dispositus ad nigredinem dicitur et nigredine
affectus sin autem illa nigredo fortius et immutabiliter corpus
infecerit habitus nominatur quocirca habitus est inueterata
affectio unde omnis habitus dispositio uel affectio est non
autem omnis dispositio uel affectio habitus et ne multa dicenda
sint hoc quoque constat in habitu et dispositione quod habitus
immutabilis passio est dispositio uero non similiter sed
affectio quaedam est et ad aliquam rem coniunctio quae potest
facile permutari positio uero est alicuius rei collocatio ut
est statio sessio inclinatio accubatio et alia huiusmodi nam
et qui stat quodammodo positus esse dicitur et collocatus et
qui sedet et qui accumbit et qui secundum caeteras positiones
est positus appellatur quocirca et statio et sessio et accubatio
positiones erunt sed quoniam quid essent dictum est nunc si
sunt ad aliquid uideamus habitum relatiue dici ea res probat
quae aliis quoque rebus documento fuit esse relatiuis ut est in
sensu atque in scientia idcirco enim dictum    est sensum
sensibilis rei esse sensum quod res sensibilis est quae sentiri
potest est ergo habitus habilis rei habitus habilis enim res
est quae haberi potest illius enim rei habitus est quae haberi
potest quocirca erit habitus habilis rei habitus sed res quoque
habilis habitu erit habilis ipso enim habitu res quae haberi
possunt habemus dispositio quoque eodem modo dispositio namque
dispositae rei dispositio est et disposita res dispositione
disposita est caloris enim dispositio calentis id est ad
calorem dispositi dispositio est eodem modo dispositus ad
calorem caloris dispositione dispositus est uelut si hoc modo
sit dictum omnis affectio affecti affectio est et omne affectum
affectione affectum est et calor calentis fit calor et calens
calore fit calidum positio quoque relatiua est nam positio
positae rei positio est et posita res positione posita est et
hoc intelligi conuenit secundum priorem habitus et dispositionis
modum illa quoque res probat positionem esse ad aliquid quod
eius species relatiuae sunt statio enim stantis rei statio est
et qui stat statione stat et de sessione quidem et de accubitu
idem dici potest quocirca et habitus et dispositio uel affectio
et positio relatiua sunt et haec omnia uel similibus uel
dissimilibus conuenientibus tamen praedicationi casibus
conuertuntur eorum autem quae secundum casus conuertuntur alia
sunt quae eodem nomine praedicantur alia uero quae dispari cum
enim dico simile simili simile est et aequale aequali aequale
est et dissimile dissimili dissimile est eisdem uocabulis
eisdemque nominibus tota fit praedicatio cum autem dico duplum
medii duplum uel maius minore maius disparibus uocabulis facta
est praedicatio quoniam uero relatiuorum diffinitionem ita
proposuit ut diceret ad aliquid uero talia dicuntur quaecunque
hoc ipsum quod sunt aliorum dicuntur uel quomodolibet aliter ad
aliud quid esset hoc ipsum quod sunt aliorum dicuntur iam
diximus nunc quid sit quod ait uel quomodolibet aliter ad
aliud requirendum est quod ipse aristoteles conuenientibus in
ordine probat exemplis ait enim

ad aliquid ergo sunt quaecunque id quod sunt aliorum esse
dicuntur uel quomodolibet aliter ad aliud ut mons magnus
dicitur ad alium magnum enim ad aliquid dicitur et simile
alicui simile dicitur et omnia talia similiter ad aliquid
dicuntur sunt autem et accubitus et statio et sessio positiones
quaedam positio uero ad aliquid dicitur accumbere autem uel
stare uel sedere ipsa quidem non sunt positiones denominatiue
uero dicuntur ab iis quae dictae sunt positionibus

quoniam accubitus et statio et sessio positiones dicuntur et
quoniam omnis positio ad aliquid est sufficienter superius
comprehensum est nunc uero quid sit quod ait uel quomodolibet
aliter ad aliud expediemus in relatione per quam dicimus filius
patris filius nulla coniunctio mista est nisi tantum sola
casuum uis praedicationis huius membra coniungit cum autem dico
montem magnum ad alium referens paruum ita propono mons magnus
ad montem    paruum et mons paruus ad magnum hic
nullorum casuum uis est quanquam enim accusatiuus uidetur esse
permistus tamen ille huius relationis uim non tenet sed
praepositio quae ad accusatiuum datur cum enim dico mons magnus
ad paruum montem praepositio sola est quae uim huius continet
relationis ut si quis dicat magnus mons paruum montem nihil
significet definitum quocirca quamuis accusatiuus casus in hac
propositione sit non tamen hic uim casus tenet sed praepositio
atque hoc est quod ait uel quomodolibet aliter ad aliud ut
quoniam superius secundum casus relationes fieri dixerat erant
autem quaedam relationes quae nullis casibus tenerentur adiecit
hoc uel quomodolibet aliter ad aliud ac si diceret omnis
relatio aut casibus fit quod per hoc demonstrauit quod ait
quaecunque id quod sunt aliorum dicuntur aut praeter casus sunt
quod haec sententia docet uel quomodolibet aliter ad aliud
atque haec hactenus sed cum positio sit ad aliquid et sint
species eius relatiuae sessio enim et statio relatiua sunt
sedere et stare nulla relatio est stare namque et sedere de
statione et sessione denominatiue dicuntur omnis autem
denominatio non est id quod est ea res de qua nominatur ut
grammaticus non enim idem est quod grammatica de qua nominatus
est quocirca si sedere de sessione et stare de statione
denominatiuum est sessio uero et statio relatiua sunt sedere et
stare quae a relatiuis denominatiua sunt relatiuorum genere
non tenentur et uniuersaliter quidquid ex quibuslibet
positionibus denominatur illud non ad relatiua sed ad
praedicationem quae situs dicitur reduci potest

inest autem et contrarietas in relatione ut uirtus uitio
contraria est cum sit utrumque ad aliquid et scientia
inscientiae non autem omnibus relatiuis inest contrarietas
duplici enim nihil est contrarium neque triplici nec talium
ulli

quemadmodum in substantia uel quantitate si eorum esset proprium
contraria suscipere rimatus est ita quoque nunc in relatiuis de
contrarietate considerat utrum relatiuorum sit proprium
contraria posse suscipere et quoniam uirtus et uitia utraque
sunt habitus uirtus enim est mentis affectio in bonam partem et
difficile commutabilis uitium affectio in malam partem ipsa
quoque difficile mobilis et diuturnitate perdurans quoniam
igitur et uitium et uirtus habitus sunt omnis autem habitus ad
aliquid esse monstratus est habilis enim rei habitus est erunt
uirtus atque uitium relatiua sed haec contraria sunt igitur
relatiua contraria suscipere non recusant sed si dicat quis
quid causae est ut uirtutem atque uitium ipsumque habitum paulo
post inter qualitates numeret atqui ut alia significatione una
res diuersis generibus supponatur nihil prohibet socrates
namque in eo quod est socrates substantia est in eo quod pater
uel filius ad aliquid ita ad aliud atque ad aliud ducta
praedicatione eamdem rem sub diuerso genere nihil poni prohibet
habitus quoque et uirtus et uitium eodem modo est potest enim in
   qualitate poni habitus quod ex eo quales homines
nuncupentur habentes enim dicimus aliquos rei habitus
retinentes uirtus quoque qualitas est idcirco quod ex eo boni
homines dicuntur et secundum illam qualitatem id est bonitatem
quales homines id est bonos homines nuncupamus similiter autem
et uitium ipse quoque habitus ad aliam praedicationem dictus fit
iterum relatiuus quod enim habitus habilis rei habitus est ad
aliquid est et quod alicuius uirtus est ad aliquid uirtus est
et quod alicuius uitium est ad aliquid quoque ipsum est ergo
nihil impedit easdem res ad aliud atque aliud uersas diuersae
praedicationi substitui ipsum uero ad aliquid praeter ullum
aliud praedicamentum intelligere non possumus ut patrem et
filium dominum et seruum secundum substantiam consideramus nam
et qui dominus et qui seruus est substantia est duplum et
triplum secundum quantitatem haec enim in quantitate consistunt
scientia uero et inscientia secundum qualitatem secundum enim
has quales dicimur scientes scilicet atque inscii quocirca
quoniam praeter aliud praedicamentum per se relatiua nullus
intelliget secundum ea praedicamenta de quibus intelligitur
relatio secundum ea dicitur contraria posse suscipere ut
socrates ipse quidem substantia est sed substantia contrarium
non recipit pater uero atque filius secundum substantiam
praedicatur non est enim pater atque filius nisi in substantia
sit quocirca quoniam secundum substantiam dicitur contrarietate
caret rursus duplum uel dimidium secundum quantitatem dicitur
quantitas uero contraria non habere monstrata est igitur nec
duplum atque dimidium contrariis pugnat qualitas uero recipit
contrarietatem bonum enim et malum secundum qualitatem
opponuntur bonum igitur et malum contrariis non carent igitur
secundum quae praedicamenta relatiua dicuntur si illa suscipiunt
contraria et relatio suscipit sin uero illa prius repudiant
contrarietatem nec illud ad aliquid quod secundum ea dicitur
ulla unquam contrarietate diuiditur quare habere contraria
relationis proprium non est nam neque in sola relatione est
habet enim hoc quoque qualitas nec in omnibus ad aliquid
considerari potest quae enim secundum talia praedicamenta
dicuntur ad aliquid quae non recipiunt contrarietatem ut
secundum substantiam pater et filius uel secundum quantitatem
duplum et medium in talibus relatiuis contraria nullo modo
reperiuntur quod uero neque soli neque omnibus inest hoc
proprium non est non est igitur proprium relationis habere
contraria

uidentur autem magis et minus relatiua suscipere simile enim et
dissimile magis et minus dicitur et aequale et inaequale magis
et minus dicitur cum utrumque sit relatiuum simile enim alicui
simile dicitur et inaequale alicui inaequale non autem omnia
relatiua suscipiunt magis et minus duplex enim non dicitur magis
et minus duplex nec talium ullum

quaeritur nunc an relationis sit proprium suscipere magis et
minus sed in hoc illa ratio seruatur quemadmodum    in
contrariis dictum est quoniam quaecunque secundum ea dicuntur
quae contraria non recipiunt ipsa quoque contrariis carent in
hoc uero cum secundum quantitatem dicatur aequale et inaequale
suscipit et magis et minus dicitur enim magis aequale et minus
aequale eodem modo et simile magis simile et minus simile
dicitur sed si forte quis dicat cur cum quantitatis sit dici
aequale et inaequale et quantitas magis atque minus non
suscipiat aequale et inaequale et intensione crescat et
remissione minuatur dicendum est quoniam quemadmodum substantia
ipsa per se in eo quod substantia est non est proprium ipsi
tamen proprium est contraria posse suscipere ita et in
quantitate consideratur proprium enim est non hoc ipsum cuius
est proprium sed quaedam alia extrinsecus qualitas passioque
passio enim qualitatis est et quaedam qualitas aequale et
inaequale dici potest quod quoniam non est idem proprium quod
est illud cuius est proprium et aequale uel inaequale dici non
est quantitas cuius est proprium sed quaedam qualitas et passio
quantitatis haec autem dicitur ad aliquid ipsum enim quod est
alterius dicitur aequale enim aequali aequale dicimus et
similiter simile similis simile sed non capiunt omnia relatiua
magis et minus nullus enim potest dicere magis et minus duplum
esse aliquid nam siue denarius ad quinarium comparetur siue
quaternarius ad binarium aeque uterque duplus est aeque uterque
medietas qualitas quoque recipit magis et minus dicimus enim
magis album et minus album quare quoniam neque omni relationi
neque soli inest suscipere magis et minus et per qualitatem
relatio suscipit et magis et minus relationis proprium non est
suscipere magis et minus

omnia autem relatiua ad conuertentia dicuntur ut seruus domini
et dominus serui dominus et duplum dimidii duplum et dimidium
dupli dimidium et maius minore maius et minus maiore minus
similiter autem et in aliis sed casu aliquoties differunt
secundum locutionem ut scientia scibilis rei scientia dicitur
et scibile scientia scibile et sensus sensibilis sensus et
sensibile sensu sensibile

clara haec est proponentis et non inuoluta sententia dicit enim
omnia relatiua ad conuertentia dici quod ipse propriis patefecit
exemplis omne enim ad aliquid ita ad aliud praedicatur ut
illud ad quod praedicatur uideatur posse conuerti et hoc est
quod ait omnia relatiua ad conuertentia dicuntur conuerti autem
est ut si prima res dicitur ad secundam secunda rursus dicatur
ad primam ponatur enim primus pater secundus filius et
dicatur hoc modo pater filii pater est id rursus conuerti
potest ut prius ponamus filium et talis sit praedicatio filius
patris filius ergo pater ad talem dicitur id est ad filium qui
conuertitur et filius qui dicitur ad patrem ad talem rem
dicitur quae ipsa quoque conuertitur ut de filio praedicetur
omniaque relatiua hoc modo sunt omne enim relatiuum ad tale
aliquid praedicatur quod ipsum in praedicatione conuerti possit
sed nec omnia dicuntur    secundum eamdem uocis
prolationem alia enim sunt quae eisdem casibus conuertuntur ut
dictum est pater enim filii pater est et filius patris filius
est alia uero quae non eisdem ut scientia scibilis rei scientia
est hic genitiuus est medius scibile autem scientia scibile
est hic septimus praedicationem tenet alia uero nullo ut supra
dictum est casu coniuncta sibimet conuertuntur ut mons magnus
ad paruum dicitur et paruus ad magnum ergo omnia relatiua ad
conuertentia dicuntur quamuis non eisdem casibus conuertantur
quod ipse ait dicens sed casu aliquoties differunt secundum
locutionem quod uero addidit nimis diligenter adiectum est

at uero aliquoties non uidebitur conuerti nisi conuenienter ad
quod dicitur assignetur si peccet is qui assignat ut ala si
assignetur auis non conuertitur auis alae neque enim prius
conuenienter assignatum est ala auis neque enim in eo quod auis
est in eo auis ala dicitur sed in eo quod alata est multorum
enim aliorum alae sunt quae non sunt aues quare si assignetur
conuenienter conuertitur ut ala alati ala et alatum ala
alatum aliquoties autem forsitan et nomina fingere necesse erit
si non fuerit positum nomen et ad quod conuenienter assignetur
ut remus si nauis assignetur non erit conueniens assignatio
neque enim in eo quod est nauis in eo eius remus dicitur sunt
enim naues quarum remi non sunt quare non conuertitur nauis
enim non dicitur remi nauis sed forte conuenientior assignatio
erit si sic quodammodo assignetur remus remitae rei remus aut
aliquo modo aliter nomen enim non est positum conuertitur autem
si conuenienter assignetur remitum enim remo remitum est
similiter autem et in aliis ut caput conuenientius assignatur
capitati quam si animalis assignetur neque enim in eo quod
animal est caput habet multa enim sunt animalia quae capita non
habent

supra iam de relatiuorum conuersione proposuit dixitque quidquid
est ad aliquid uel eisdem casibus uel dissimilibus tamen ad
conuertentia dici hoc uero idcirco euenit quod omne ad aliquid
esse suum ex alterius habitudine et comparatione trahit quod si
utraque secundum ad aliquid sint opposita ad aliquid
nuncupantur aequam uim uocabuli nuncupationemque sortita nam si
pater et filius utrique ad aliquid sunt si pater ad filium
praedicatur quoniam ad aliquid est filius quoque quia ad
aliquid est ad quoddam aliud praedicabitur sed nullius est
filius nisi patris ergo haec uocabula ex alterutra nuncupatione
principium sumunt quocirca quae sibi inuicem substantiam donant
recte ad se inuicem praedicantur et hoc quidem in omnibus
relatiuis constat intelligi sed huiusmodi conuersio non uno
modo nec quomodolibet fieri potest nisi enim conuenienter
quaelibet illa res ad id quod dicitur praedicetur huiusmodi
conuersio nulla ratione conuertitur cum enim dicatur caput
animalis caput dici non potest animal capitis animal ergo ita
redditum nulla ratione conuertitur atque hoc est quod ait non
uideri in omnibus relatiuis posse conuerti nisi conuenienter ad
quod dicitur assignetur si enim peccet is qui assignat ut non
conuenientem    praedicationem faciat conuersio non
procedit quae tamen est ipsa conuenientia qua possint semper
relatiua conuerti huiusmodi est cum enim dico alam auis esse
alam non conuertitur ut auis alae sit auis idcirco quod non
est conuenienter facta praedicatio non enim in eo quod auis est
in eo habet alam multa enim sunt quae habent alam aues tamen
nullo modo nominantur ut apes sunt et uespertiliones et
quidquid est aliud tale habere quidem dicimus alas eas tamen
aues non dicimus quare non in eo quod auis est in eo est eius
ala sed in eo quod alata est idcirco enim alam habet quoniam
alata est et quidquid fuerit alatum alas habebit quare ita
facta praedicatio illam conuersionem retinet atque custodit ala
enim alati ala est et alatum ala alatum est eodem quoque modo
de capite si quis dicat caput animalis est caput non
conuenienter uim praedicationis aptabit non enim in eo quod
animal est in eo habet caput multa enim sunt animalia quae
capite carent ut ostrea et conchylia et caetera huiusmodi
igitur dicendum est caput capitatae rei esse caput et capitatam
rem capite esse capitatam uidesne quemadmodum conueniens
praedicatio alternam in se uocabuli conuersionem reuersionemque
reddiderit ita quoque speculandum est et de alio exemplo quod
ipse proposuit remus enim si nauis remus dicatur nullo modo
conuertitur ut nauis remi nauis esse nominetur sunt enim
quaedam naues quae remis penitus non utuntur ut lintres quas
solo subigunt conto et idcirco non conuertitur dicendum est
igitur remum remitae rei esse remum et remitam rem remo esse
remitam necesse quoque erit nomen fingere si positum non sit
nam quemadmodum filius patris filius et pater filii pater
reciproca conuersione praedicantur et utrumque nomen in usu est
sic si defuerit nomen ipse tibi aliquid debebis effingere ut
in eo quod est ala alati ala alatum enim nouiter factum est et
nunquam ante dictum quo autem modo possimus nomina ipsa
confingere quoniam necessarium esse posuimus artem quoque
componendi sequenti ordine demonstremus sed hoc faciendum est
si prius illud purgauero quod quidam contra aristotelem culpandi
studio ponunt aiunt enim non esse solius relationis ad
conuertentiam dici si quis enim sic dicat cum sol super terram
est dies est et cum dies est super terram sol est recipiunt
haec quoque conuersionem quae confessae a relatiuorum
definitione segregata sunt non igitur in solis relatiuis
inquiunt cadit ista conuersio sed iamblicus duas huius rei
protulit solutiones unam peruacuam aliam uero perfortem ait
enim nihil officere ad aristotelis sententiam si et alia
conuertantur non enim inquit aristoteles solis hoc relatiuis
esse sed omnibus namque hoc relatiuis inest nec ulla ratione
negari potest quocirca quoniam non dixit aristoteles solis hoc
inesse relatiuis illorum quaestio huius praeclari philosophi
sententiam non moratur sed hoc potius accidentis est quam
naturae et ad aliud quodammodo refugium concurrentis potius quam
ex ipsa aristotelis    auctoritate dictorum eius aliquod
propugnaculum comparantis aliam uero attulit causam prorsus
grauem ait enim proprium esse hoc relatiuorum non secundum suam
nuncupationem sed secundum aliquam habitudinem eodem modo
conuerti qui enim dicit cum sol est super terram dies est et
cum dies est sol est super terram nullam habitudinem monstrat
sed tantummodo consequentiam ostendit consequitur enim super
terram solem esse cum dies est et cum sol super terram cursus
agat diem esse cum uero aliquis dicit filius patris filius et
pater filii pater habitudinem et comparationem et quodammodo
continentiam utrorumque declarat atque hoc quoque in alia quauis
relatione spectare licet quocirca quoniam omnia ad aliquid
secundum quamdam ad se inuicem habitudinem continentiamque
dicuntur secundum continentiam quoque et habitudinem eorum
conuersio facienda est qua in re nos quoque grauiter dicentis
iamblici auctoritati concedimus nunc uero quae sit ars fingendi
nomina sicubi desunt dicendum uidetur quam ipse aristoteles his
uerbis tradit

sic autem fortasse quis facile sumet in quibus nomen est positum
si ab his quae prima sunt his ad quae conuertuntur nomina ponat
ut in his quae dicta sunt ab ala alatum a remo remitum omnia
ergo quae ad aliquid dicuntur si conuenienter assignentur ad
conuertentiam dicuntur

quoniam sunt quae ita dicuntur ad aliquid ut nisi conuenienter
aptentur conuersio nulla sit in omnibus autem ad aliquid
conuersionem exspectari necesse est quae sit haec conuenientia
et quemadmodum assignari relationes oporteat ipse demonstrat si
quid enim dicitur ad aliquid quod conuerti non possit ab ipso
quod dicitur si denominatio fit mox conuertitur ut ala dicitur
auis et recta quidem est haec praedicatio sed ad naturam
relationis incongrua nunc igitur quoniam dici non potest auis
alae dicitur autem ala auis ab ipsa praedicatione quae ad
aliud praedicatur si denominatio fit mox redit consueta
conuersio relatiuis nam cum dicitur ala auis ut dicatur auis
alae inconueniens est si uero ex ala fiat denominatio ut
dicatur ala alati sic conuersio manet alatum enim ala alatum
esse dicimus sicut alam alati esse alam et hoc idem in remo
euenit nam quoniam remus nauis dicitur et remi nauis ut sit
nulla ratione conuertitur si ex remo sit denominatio statim
reddit ex more conuersio dicimus enim esse remum remitae rei
esse remum et hoc illi conuertitur remita enim res remo remita
est ergo ex eo quod prius dicitur nomen fingendum est sicut ex
eo quod est ala quoniam prius ad auem non dicitur quia auis ad
alam non conuertitur denominatio facta est ut diceretur
alatum atque hoc est quod ait si ab his quae prima sunt his ad
quae conuertuntur nomina ponantur prima namque praedicatio est
ab ala dicimus enim alam auis et hoc quaerimus ut ad alam
praedicatio conuertatur ergo ab eo quod prius dicitur illi ad
quod conuertitur nomen fingendum est ut ea quae prius dicitur
ala rei ad quam conuertitur sic ut    conuenienter
aptetur fingendum est nomen alatum quod ipsum ex ala
denominatum est atque hoc idem et in caeteris relatiuis licet
intelligi

nam si ad quodlibet aliud assignentur et non ad illud ad quod
dicitur non conuertuntur dico autem quoniam nec eorum quae
indubitanter conuertibilia dicuntur et quibus nomina posita
sunt ullum conuertitur si ad aliquid eorum quae sunt accidentia
assignentur et non ad ea ad quae dicuntur ut seruus si domini
non assignetur seruus sed hominis uel bipedis aut alicuius
talium non conuertitur non enim est conueniens assignatio

aliud quoque argumentum dedit si relationes conuenienter non
reddantur non posse conuerti fortasse enim quis dicat alam et
caput non esse ad aliquid quod si quis hoc quoque concedat
illud tamen nullus negare poterit quin seruus aut filius semper
ad aliud praedicentur ergo in hac quoque re quae confessae
relatiua est perit relationis propria conuersio si non
conuenienter et ad illud ad quod proprie dicitur assignetur nam
cum sit ad aliquid seruus nisi domini reddatur id est ad id ad
quod conuenienter dicitur nulla hac ratione conuersio est
dicatur ergo seruus hominis uel seruus bipedis non conuertitur
ut dicat quis bipedem esse serui aut hominem esse serui eodem
quoque modo de filio ergo quaecunque sunt extrinsecus si ad ea
id quod est ad aliquid praedicetur nulla conuersio est quod
autem ait accidentia non quod homo sit accidens aut bipes
differentia hominis accidenter insit sed interdum consuetudinis
aristotelicae est quae secundo loco et extrinsecus praedicantur
dicere secundum accidens praedicari seruus autem prius ad
dominum est secundo uero loco ad hominem idcirco enim quod
dominus homo est ideo seruus ad hominem dicitur et idcirco quia
dominus bipes est ideo seruus bipedis dicitur ergo secundum
accidens dixit secundo loco uolens ostendere extraneam et non
conuenientem fieri praedicationem si quis ad hominem uel bipedem
seruum et non ad dominum referat manifestum igitur est quoniam
in his quoque quae confessae sunt ad aliquid et in quibus nomina
sunt nomen enim et serui et domini in usu est non quemadmodum
in remo aut in ala ubi neque alatum neque remitum nomen fuit
nisi ipse fingeret aristoteles cum ergo haec ita sint
manifestum est quoniam si non conuenienter aptarentur
conuersionem praedicatio non teneret

amplius si conuenienter assignetur id ad quod dicitur omnibus
aliis circumscriptis quaecunque accidentia sunt relicto solo
illo ad quod assignatum est semper ad ipsum conuenienter
dicetur ut si seruus dicatur ad dominum circumscriptis aliis
omnibus quae sunt accidentia domino ut esse bipedem uel
scientiae susceptibilem uel hominem relicto solo domino semper
seruus dicetur ad ipsum seruus enim domini seruus dicitur si
autem non conuenienter reddatur id ad quod dicitur
circumscriptis omnibus aliis relictoque illo solo ad quod
redditum est non dicetur ad aliud assignetur enim seruus
hominis    et ala auis circumscribaturque ab homine esse
dominum non amplius seruus ad hominem dicetur cum enim dominus
non sit seruus non est similiter autem et de aue adimatur ab
ea alatam esse non erit amplius ala ad aliquid cum enim non sit
alatum nec ala erit alicuius quare oportet assignare id ad
quod conuenienter dicitur ac si sit nomen positum facilis erit
assignatio sin autem non sit fortasse erit necessarium fingere
nomen si sic autem reddantur manifestum est quoniam omnia
relatiua conuersim dicentur

aliud quoque ualidum addidit argumentum in omnia secundum ad
aliquid praedicatione solam esse assignationis conuenientiam
requirendam quo enim permanente cunctis aliis pereuntibus
relatiuorum praedicatio constat et quo pereunte cunctis aliis
permanentibus ad aliquid praedicatio non manet illud est ad
quod conuenienter nominis relatio referatur qui enim dominus
est idem et homo est idemque bipes idem quoque scientiae
perceptibilis ad quodlibet igitur horum seruus non
praedicabitur si dominus non sit quod si dominus sit etiamsi
quodlibet horum pereat nihil impedit praedicationem praedicetur
enim seruus ad dominum et ab eo caetera perimantur pereant
enim ab eo quod est homo ac bipes quod scientiae perceptibilis
his omnibus pereuntibus dominus solus permaneat caeteris
igitur pereuntibus seruus tamen nihilominus dicitur ad dominum
ad hominem uero non dicitur pereunte enim domini nomine serui
ad hominem nulla praedicatio est quod si ad dominum seruus non
referatur pereatque domini nomen omnibus aliis manentibus non
erit praedicatio auferatur enim dominus et maneat homo et
bipes et scientiae perceptibilis non potest dici seruus
hominis uel seruus bipedis domino enim non manente seruus
interit quare manente domino ad quod seruus conuenienter
aptatur cunctis aliis pereuntibus praedicatio manet sublato
uero domino ad quem est conueniens praedicatio cunctis aliis
manentibus praedicatio non est eodem modo etiam de ala nisi
enim ad alatum referatur cunctis aliis manentibus integra
praedicatio non est adeo non solum non conuertitur sed nec
praedicatio ulla erit nisi relatio ei ad quod conuenienter
dicitur assignetur simul etiam haec quoque ars est et uia
noscendi cum in natura multa sunt ad quod potissimum relatio
praedicetur nam cum in domino sit et homo et animal et
disciplinae perceptibile et bipes in seruo quoque idem ad quod
horum aut domini nomen aut serui referre possimus sic
ostenditur qua enim re manente sublatis caeteris praedicatio
ualet et qua re sublata caeteris manentibus intercipitur
praedicatio ad illud relatio rectissime praedicatur his igitur
positis totius argumenti uim sententiamque concludit ait enim
omnia quaecunque ad aliquid sunt aequa praedicatione conuerti
hoc autem huiusmodi est quaecunque enim ad se inuicem aequaliter
praedicantur et conuersione facta retorquentur illa aequali
natura et dimensione fundata sunt ut sunt propria et species
relatiua quoque ut conuertantur    aequalia esse oportet
nam si una res amplior alia fuerit minor conuersionem non
habent nam in eo quod est ala auis minus est auis ala multa
enim sunt quae alas habent et aues non sunt atque ideo conuersio
non fit et in eo quod est remus nauis maior est nauis remo
multae enim naues sunt quarum remi non sunt quare in his nulla
potest esse conuersio si uero sint aequalia ut filius atque
pater conuersio non fugit nunquam enim est filius nisi patris
et rursus nunquam pater est nisi filii quocirca aequalia esse
oportet quaecunque ad aliquid praedicantur horum uero si nomen
sit positum positis nominibus uti oportet si uero nomen positum
non sit ex his quae in prima praedicatione sunt ut superius
dictum est nomen oportet effingere quod si ita reddantur ut
omne ad aliquid conuenienter ad quod dicitur praedicetur et
aequalis erit praedicatio et mox conuersionis reciproca natura
subsequitur constat igitur omnia relatiua ad conuertentia dici
his aliud proprium iungit

uidentur autem ad aliquid simul esse natura et in pluribus
quidem uerum est in aliquibus autem uerum non est simul enim
duplum est et dimidium et cum sit dimidium duplum est et cum
sit dominus seruus est et cum sit seruus dominus est
similiter autem his et alia simul etiam auferunt haec sese
inuicem si enim non sit duplum non est dimidium et si non est
dimidium non est duplum similiter autem et in aliis quaecunque
talia sunt

illa simul esse dicuntur quaecunque talia sunt ut uno posito
quolibet aliud necessario subsequatur et uno quolibet perempto
aliud modis omnibus interimatur ut pater et filius nam cum
pater est filium quoque esse necesse est cum sit filius pater
est rursus si pereat filius patrem quoque perire manifestum
est non quod pereat ipsa substantia ut pereunte hectore priamus
pereat sed perit ipsa relatio ergo quoniam uel interempto
patris nomine filii nomen perit sublato quoque filii nomine
nomen patris perit posito etiam patre in substantiaque
constituto filii quoque nomen infertur et posito filii nomine
sequitur patris et a patris nomine nunquam separatur idcirco
pater et filius simul esse dicuntur ergo simul ea sunt quae se
inuicem uel interimunt uel inferunt et de his quidem ipse
posterius tractat nunc autem hoc quoque inesse relatiuis
exposuit dicens relatiuis quoque esse ut simul sint nam cum
duplum sit dimidium est et cum dimidium duplum huius autem
argumentum est quod interempto duplo dimidium perit rursus
quoque duplo constituto dimidium constituitur igitur quoniam
duplum atque dimidium relatiua sunt et haec simul sunt natura
id est ipsa essentia et hoc manifestum est quoque relatiuis
accidere ut simul natura esse uideantur idem quoque est in eo
quod est seruus et dominus nam quoniam alterutris interemptis
uterque deperit et alterutro constituto uterque subsistit
constat seruum atque dominum cum sint ad aliquid simul esse
natura sed haec ita sunt ut sint quidem in relatiuis sed
omnibus his    quae sunt ad aliquid non aequentur sunt
enim quaedam relatiua quorum unum prius natura sit quod ipse
rursus adiecit

non autem in omnibus relatiuis uerum uidetur esse ut sint simul
natura scibile enim scientia prius naturaliter esse uidetur
namque ut plurimum prius rebus subsistentibus scientias
accepimus in paucis uero uel nullis hoc quis reperiet simul cum
scibili scientiam esse factam

proposuit non in omnibus relatiuis esse hoc ut uideantur simul
esse natura hoc autem probat ex his quod quoniam scientia ad
aliquid est scibilis enim rei scientia dicitur non poterit
esse scientia nisi sit res aliqua quae sciri possit hanc autem
primam esse necesse est ut in matheseos disciplina scimus enim
triangulum tres interiores angulos duobus rectis angulis aequos
habere unde necesse est prius fuisse quod sciri posset postea
uero ad hanc rem aptam fuisse notitiam atque hoc est quod ait
namque in pluribus subsistentibus rebus scientias accipimus
prius enim rebus constitutis et quasi praepositis scientiae ratio
sequitur quare non est in omnibus relatiuis simul esse natura
nam cum scientia et scibile relatiua sint antiquius est scibile
quam scientia quod uero interposuit in paucis enim uel nullis
hoc quis perspiciet simul cum scibili scientiam factam tale est
quasdam namque res animus sibi ipse confingit ut chimeram uel
centaurum uel alia huiusmodi quae tunc sciuntur cum ea sibi
animus finxerit tunc autem esse incipiunt quando primum in
opinione uersantur tunc igitur sciuntur cum in opinione uersata
sint et haec simul habent esse et sciri nam quoniam in
opinione nascuntur mox esse incipiunt sed cum in ratione sunt
tunc eorum scientia capitur igitur mox ut fuerint mox sciuntur
et est eorum scientia cum eorumdem essentia coniuncta namque
antequam chimera fingeretur sicut ipsa in nulla opinione fuerat
ita quoque eius scientia non erat postquam uero ipsa animarum
imaginatione constituta est eius quoque cum ipsa imaginatione
scientia consecuta est atque ideo ait in paucis hoc posse
perspici ut simul cum scientia scibile sit ut in hac eadem
chimera quae cum sit scibilis cum scientia nata est sed
quoniam nihil quod in substantia non permanet neque in ueritate
consistit sciri potest scientia enim est rerum quae sunt
comprehensio ueritatis et quidquid sibi animus fingit uel
imaginatione reperit cum in substantia atque ueritate
constitutum non sit illud posse sciri non dicitur atque ideo
non est eorum scientia ulla quae sola imaginatione subsistunt
idcirco itaque dubitans dixit in paucis enim uel nullis haec
enim ipsa pauca ita quisque reperiet ut si ad ueram rationem
examinationemque contenderit nulla esse perpendat quod si
quisquam chimerae aliqua esse scientiam dicat quae non est
quanquam hoc falsum sit tamen hoc quoque concesso pauca erunt in
quibus scientia cum scibili simul natura sit multis enim rebus
antepositis et constitutis scientia nascitur quocirca non
   in omnibus relatiuis uerum est ut simul esse natura
dicantur et sicut falsum illud est in nullis hoc esse
relatiuis ita falsum est rursus in omnibus sed hunc tractatum
longius texit

amplius scibile quidem sublatum simul aufert scientiam scientia
uero simul non aufert scibile nam si scibile non sit non est
scientia scientia uero si non sit nihil prohibet esse scibile
uelut circuli quadratura si modo est scibilis scientia siquidem
eius nondum est ipsa uero scibilis est

diximus illa esse simul quaecunque alterutro constituto uel
alterutro interempto simul utraque constituerentur uel etiam
perimerentur constituto enim ut sit pater constituetur esse
filius et pater simul infert substantiam filii eodem quoque
modo filius simul infert uocabulum patris non est enim filius
nisi patris eodem quoque modo altero interempto utrumque perire
necesse est alterum autem altero prius multis dicitur modis sed
quod nunc quaerimus tale est nam priora illa esse dicuntur
quae ipsa quidem perempta res alias tollunt ipsa uero illata
atque constituta simul res alias non inferunt ut est unus atque
duo interempto enim uno duo quoque pereunt unde enim est unius
in duobus geminatio si unus intereat constituto uero atque
posito ut sit unus nondum duo sunt nondum est enim facta unius
geminatio ergo dicuntur illa priora esse quaecunque alia simul
quidem illata non inferunt sed perimunt interempta scibile ergo
et scientiam non esse simul illa res probat quod si quis rem
scibilem tollat scientiam quoque sustulerit nulla potest enim
scientia permanere si res quae sciri possit intereat at si
scibile esse constituas non omnino scientia consequitur
infantibus enim ea nobis quae nunc nouimus erant et in suae
naturae substantia permanebant sed eorum apud nos scientia non
erat multae quoque sunt artes quas esse quidem in suae naturae
ratione perspicimus quarum neglectus scientiam sustulit
multumque ego ipse iam metuo ne hoc uerissime de omnibus studiis
liberalibus dicatur quocirca si et scientiam sublatum scibile
perimit et illatum scibile scientiam non infert neque
constituit prius est id quod sciri potest quam illud quod
comprehendere uidelicet atque complecti notitia ipse autem ad
hanc rem obscurissimum commodauit exemplum solet enim in
geometria huiusmodi esse propositio iubemur enim proposito
quatuor laterum spatio aequale triangulum constituere et
facimus hoc modo sit quatuor laterum spatium a b oportet ergo a
b spatio aequale triangulum constituere et ut sit duplum a b
spatio c d e f spatium ducatur angularis c f dico quoniam c d f
triangulum aequale est a b spatio quoniam c d e f spatium
duplum est a b spatio a b igitur c d e f spatii medietas est
angularis enim f c totum c d e f spatium medium diuidit quae
autem eiusdem sunt media sibi aequalia sunt c d f igitur et c e
f triangulum a b spatio aequale est proposito igitur spatio a
b aequum triangulum constitutum est c d f quod oportebat
facere eodem quoque modo quaesitum    est si sit
propositum circulo aequum fieri quadratum quadratum ergo est
quod aequalibus lateribus omnes quatuor angulos aequos habet id
est rectos et aristotelis quidem temporibus non fuisse inuentum
uidetur post uero repertum est cuius quoniam longa demonstratio
est praetermittenda est atque hoc est quod ait uelut circuli
quadratura nam sicut manente quadrato linea per obliquum ducta
triangula figura producitur ita circulo non mutato
circumpositis angulis qui et ipsius circuli lateribus aequaliter
diriguntur quadrati forma consurgit quod ut potuimus
coniectura depinximus cum enim alicui circulo aequum quadratum
constituitur in quadraturam circuli illius mensura redigitur
nunc ergo hoc est quod dicit ut circuli quadratura id est aequi
quadrati ad circulum constitutio si fieri potest et si res est
quae sciri possit scientia quidem eius nondum inuenta est
nondum enim quisquam sub aristotele aequum quadratum circulo
constituerat quod si est aliqua eius scientia quae nondum
reperta est certe prius est quod sciri possit post uero
scientia nam cum posset aristotele uiuo sciri circuli
quadratura nulla tamen adhuc eius scientia reperta est atque
ideo prius erat quod sciri posset quam ipsius rei ulla notitia

amplius animali quidem sublato non est scientia scibilium uero
plurima esse contingit

addit aliud ualidius argumentum prius esse scibile scientia
illud enim notum est si per desidiam disciplina depereat
interire quidem scientiam sed scibile permanere scibile autem
dico quod sciri possit quod si omnino animal non sit cum quis
scire possit omnino non fuerit scientia quidem ipsa funditus
interibit nihil tamen prohibet esse ea quae permanente animali
possit inquirentis animus scientiae ratione complecti

similiter his sese habent et ea quae de sensu sunt sensile enim
prius quam sensus uidetur esse sublato enim sensili simul
aufertur sensus sensus uero sensile non simul aufert sensus
enim circa corpus et in corpore sunt sensibili autem perempto
peremptum est et corpus sensile enim est et corpus cum uero
corpus non sit sublatus est et sensus quare simul aufert
sensile sensum sensus uero sensile non tollit animali enim
perempto sensus quidem peremptus est sensibile    autem
non est autem sensile ut corpus calidum dulce amarum et alia
omnia quaecunque sensilia sunt

id namque proponit sensibus inueniri dicit enim sensu prius esse
sensibile quod communi priorum diffinitione probabile esse
constituit dictum est namque illa esse priora quae simul quidem
interempta perimerent non autem simul aliis interemptis ipsa
deperire ut orbem solis prius dicimus proprio lumine sublato
enim orbe lumen illud quod ab eo est penitus non manebit
sublato lumine solis orbis manebit ita quoque nunc in
sensibilibus atque in ipso sensu esse proposuit sublato quod
sentiri possit sensus omnino sublatus est neque enim esse
poterit sensus cum quod possit sentire non inuenit quod si
sensus omnino depereat sensibile permanebit et hoc euidentibus
firmat exemplis nam cum ea quae sunt in rebus uel incorporea
sint uel certe corporea et quidquid ad corporis materiam
referri potest hoc sensuum uarietati subiaceat quidquid ad
incorporalia intellectus ratione et speculatione teneatur cum
sit sensus omnis in corpore si corpus intereat cum omnino
corpus non sit quoniam quae sunt incorporea sentiri non possunt
et quae sentiri poterant interempta sunt omnino sensus
euertitur sed si sensus auferatur sensibilia permanebunt et
quoniam sensus animalium effectiuus est aequa est utrorumque
perditio siue enim sustuleris animal sensus peribit siue
sensus euertantur animalia quoque sublata sunt sed euersis
atque interemptis animalibus cum propriis sensibus permanent
corpora quae anima non utuntur quod si sublatis animalibus
sensibusque deperditis corpora inanimata subsistunt cum corpora
sint quae sentiri possunt animalia quae sentire ualeant si
interempta sint manente sensibili sensus euersus est non igitur
sicut sensibilis interemptio sensus interimit sic sensuum
perditionem exstinctio sensibilium comitatur id uero etiam hoc
probabitur argumento ante enim quam actu ipso aliquid sentiamus
sensus non est nam priusquam dulce aliquid degustemus gustatio
ipsa dulcedinis non est quod autem gustari possit id est mel
uel quodlibet aliud propriae naturae ratione consistit quocirca
prius esse quod sentiri possit post uero sensus aristotele
auctore firmatur

amplius sensus quidem simul cum sensato fit simul enim et animal
fit et sensus sensile autem ante est quam sensus esset ignis
enim et aqua et alia huiusmodi ex quibus ipsum animal constat
ante sunt quam animal sit omnino uel sensus quare prius sensile
quam sensus esse uidetur

in compositis rebus atque ex aliis iunctis priores sunt hae res
quae componunt aliquid ipsa substantia quam componunt namque cum
corpus animalis sit ex igne aere aqua et terra priora haec
esse necesse est quam ipsum sit animal quod illa elementa
coniungunt hoc quoque etiam in aliis patet nam cum sit liber ex
uersibus prior est uersuum natura quam libri cumque uersus
constet uerbis atque nominibus et caeteris quas grammatici
partes orationis uocant haec ex quibus ipse uersus constat uersu
ipso    priora esse necesse est quocirca sensus quoque
ipsis iam compositis animalibus superuenit nam cum animal
constet ex quatuor elementis et cum sensus semper naturam
animalium comitetur cum ipsis animalibus sensus fieri et nasci
necesse est quod si cum animalibus id est compositis rebus
sensus nascitur sicut animali priora sunt ea ex quibus ipsum
animal constat sic quoque sensu qui cum animali nascitur illa
priora sunt ex quibus animalis natura coniungitur coniungitur
autem animal atque componitur ex quatuor elementis quatuor
igitur elementa sensu priora sunt sed quatuor elementa corpora
sunt corpus uero omne sensibile est prius igitur sensibile quam
sensus est sensus enim cum re composita nascitur illa uero
quae componunt et sensibilia sunt et priora ipso composito
uniuersaliter enim si quae duae res sint simul cum quaelibet res
una earum prior sit et altera prior erit ut animal atque
sensus cum utraque simul sunt simulque nascuntur cum quatuor
elementa quae sunt sensibilia priora sint quam animal sensu
quoque esse priora necesse est quocirca conclusit dicens quare
prius quam sensus sensibile esse uidetur sed quidam quorum
porphyrius quoque unus est astruunt in omnibus uerum esse
relatiuis ut simul natura sint ueluti ipsum quoque sensum et
scientiam non praecedere scibile atque sensibile sed simul esse
quam quoniam breuis est oratio non grauabor apponere ait enim
si cuiuslibet scientia non sit ipsum quod per se poterit
permanere scibile esse non poterit ut si formarum scientia
pereat ipsae fortasse formae permaneant atque in priore natura
consistant scibiles uero non sint cum enim scientia quae illud
comprehendere possit non sit ipsa quoque sciri non potest res
namque omnis res scientia scitur quae si non sit sciri non
possit porro autem res quae sciri non potest scibilis non est
hoc idem de sensu gustantis si gustus enim pereat mel forsitan
permanebit gustabile autem non erit ita quoque omnino si sensus
pereat res quidem quae sentiri poterant sint sensibiles uero
non sint sensu pereunte et fortasse neque scientia neque sensus
secundum sentientes speculandus est sed secundum ipsam naturam
quae sensu ualeat comprehendi namque res quaecunque per naturam
sensibilis est eam quoque in natura sua proprium sensum quo
sentiri possit habere necesse est et quodcunque sciri potest
per naturam nunquam possit addisci nisi quaedam eius in natura
scientia uersaretur haec porphyrius sed nos ad aristotelis
ordinem textumque ueniamus namque ille adiecit quoque alias
quaestiones

habet autem quaestionem utrum nulla substantia ad aliquid
dicatur quemadmodum uidetur si hoc contingat secundum quasdam
secundas substantias nam in primis substantiis uerum est nam
neque tota neque partes ad aliquid dicuntur nam aliquis homo non
dicitur alicuius aliquis homo neque aliquis bos alicuius
aliquis bos similiter autem et partes quaedam enim manus non
dicitur alicuius quaedam manus sed alicuius    manus et
quoddam caput non dicitur alicuius quoddam caput sed alicuius
caput similiter autem et in secundis substantiis atque hoc
quidem in pluribus ut homo non dicitur alicuius homo nec bos
alicuius bos nec lignum alicuius lignum sed alicuius possessio
dicitur in huiusmodi ergo manifestum est quoniam non est ad
aliquid in aliquibus uero secundis substantiis habet aliquam
dubitationem ut caput alicuius caput dicitur et manus alicuius
manus dicitur et singula huiusmodi quare haec fortasse ad
aliquid esse uidentur

contra ea quae superius disputata sunt huiusmodi nodum
quaestionis opposuit quoniam enim prima diffinitio relatiuorum
fuerat illa esse relatiua quaecunque hoc ipsum quod essent
aliorum dicerentur secundum hanc diffinitionem possunt quaedam
substantiae uideri esse relatiuae quod si sit substantiae in
diffinitionem accidentium transeunt nam cum sint accidentia
relatiua si quas substantias relatiuas esse concedimus in
accidentium numero ponendas esse censebimus sed hoc contrarium
est si enim substantia in subiecto non est accidens autem in
subiecto est qui fieri potest ut idem et in subiecto sit et in
subiecto non sit utrum autem possit quaedam substantia
accidentium suscipere rationem hoc modo quaerendum est primae
namque substantiae ipsae quidem ad aliquid non dicuntur neque
partes primarum substantiarum quas ipsas quoque in primis
substantiis numeramus socrates enim non dicitur alicuius aliquis
socrates nec homo alicuius aliquis homo nec bos alicuius
aliquis bos neque partes primarum substantiarum quae ipsae
quoque sunt primae substantiae caput enim non dicitur alicuius
aliquod caput sed tantum alicuius caput et manus non dicitur
alicuius aliqua manus sed tantum alicuius manus quare neque
primae substantiae neque primarum substantiarum partes ad
relationem dici poterunt quod si secundas quoque substantias
speculemur nec ipsae quoque ad aliquid dicentur neque enim
dicitur animal alicuius esse animal aut homo alicuius esse homo
quod si quis dicat posse esse animal alicuius ut equum meum
uel quodlibet aliud non in eo quod animal est sed in eo quod
est possessio dicitur alicuius et sic non dicitur animal
alicuius animal sed animalis possessio alicuius possessio ergo
neque primae substantiae neque partes primarum substantiarum
neque secundae substantiae ad aliquid dicuntur partes autem
secundarum substantiarum ad aliquid hoc ipsum quod sunt dicuntur
caput enim alicuius caput dicitur siquidem capitati caput
dicemus et manus alicuius manus siquidem ex manu nomen fingere
uolumus ad quod manus referri possit sicut caput ad capitatum
et in aliis quidem rebus eodem modo sed si partes secundarum
substantiarum accidentes sint et ipsae secundae substantiae
accidentes erunt aut si hoc non placet constabunt secundae
substantiae ex partibus accidentibus quod fieri nequit quid
igitur dicendum est aut enim diffinitio relatiuorum
reprehendenda est aut aliter soluenda dubietas sed posita
   atque constituta priori diffinitione quae dicit illa
esse relatiua quae id quod sunt aliorum dicuntur hic quaestionis
nodus solui non poterit quod ipse aristoteles hac adiunctione
testatur

si igitur sufficienter eorum quae sunt ad aliquid diffinitio
assignata est aut nimis difficile aut impossibile est
ostendere quoniam nulla substantia ad aliquid dicitur si autem
non sufficienter sed sunt ad aliquid quibus hoc ipsum esse est
ad aliquid quodammodo se habere fortasse aliquid ad ista
dicetur prior uero diffinitio sequitur quidem omnia relatiua
non tamen quod ipsa sint ad aliquid est hoc quod ea ipsa quae
sunt aliorum esse dicuntur

proposita ergo atque firmata priore relatiuorum diffinitione
difficile defendi poterit aut fortasse nunquam quasdam
substantias non esse relatiuas nam si ad aliquid illa sunt
quaecunque id quod sunt aliorum dicuntur ut id quod est caput
capitati dicitur caput habebit igitur substantia quae est caput
ad aliquid relationem et ita erit substantia relatiua atque
accidens quod est impossibile quare quoniam proposita atque
constituta priore diffinitione haec incommoditas in dispositione
consequitur ut constet ratio non integrae diffinitionis
assignatio permutetur ait enim non esse integram diffinitionem
quae supra sit reddita nec magis illa esse ad aliquid quae id
quod sunt aliorum dicuntur potius quam ea quibus ipsum esse est
ad aliquid quodammodo se habere sed fortasse uideatur quibusdam
inconsulte legentibus et minime considerantibus id quod
diffiniri oportuerat hoc in diffinitione esse sumptum quod est
uitiosissimum si enim idcirco diffinitio sumitur ut res de qua
quaeritur assignetur quae magis est apertior diffinitio si re
ipsa quam diffinit in assignatione diffinitionis utatur
diffinitio namque idcirco redditur ut res de cuius quidem esse
dubitatur diffinitione patefiat quod si rem ipsam quam
diffinit in diffinitione protulerit nihilo planior diffinitio
sit ut si quis hominem diffinire uolens dicat hoc ipsum esse
hominem quod hominem ita quoque non considerantibus aristoteles
relatiuorum diffinitionem reddidisse uidebitur ait enim esse ad
aliquid quibus hoc ipsum esse est ad aliquid quodammodo se
habere ac si diceret ea sunt ad aliquid quae se ad aliquid
quodammodo habent sed minutius atque acutius considerantibus
uis integrae diffinitionis prompte atque ueraciter apparebit non
enim in eo quod est dici ad aliquid consideramus sed in eo
quod est esse ea namque sunt relatiua quae in quadam
comparatione et relationis habitudine consideramus ut
quaternarius numerus et hoc ipsum quod est esse dicitur id est
quatuor et aliud quoddam id est duplum ut si ad binarium
conferatur sed quod de quaternario numero dicimus quaternarium
hoc ad ipsius quaternarii numeri naturam refertur quod uero
duplum non est hoc quaternarii sed duorum ad quod duplum
dicitur et ad quod propria relatione duplum est binarius quoque
numerus et binarius est et medietas binarius quidem secundum
suam    naturam medietas uero secundum quaternarii
relationem quocirca in comparatione quadam atque in habitudine
ea quae sunt ad aliquid speculamur quaternarius enim in eo quod
quaternarius est ad aliquid non dicitur in eo uero quod est
duplus duorum relatiuus est scilicet ad binarium comparatus
binarius quoque in eo quod sunt duo ad aliquid non refertur sed
in eo quod est medietas scilicet ad quaternarium comparatus
ergo ut sit duplus quaternarius non duobus sed medietate eget
ut sit medietas binarius non quaternario sed duplo opus est
uidesne ut habitudine quadam et comparatione res aliud in natura
retinentes aliud tamen ad se inuicem sint et hoc non ex
propria sed ex inuicem natura mutuentur nam quod est duplus
numerus ex medio trahit quod est medietas ex duplo atque hoc
iis quae sunt ad aliquid extra euenit et ideo nihil patientibus
neque permutatis ipsis quae ad aliquid referuntur ipsa ad
aliquid fiunt nihil enim permutato de quaternario duplus ipse
est si ad binarium referatur et nihil de binario permutato
medietas est binarius si ad quaternarium dicitur ergo
relatiuorum hoc est esse id est haec eorum natura atque
substantia est ut id quod sunt ad aliquid referantur id est non
solum referri dicantur sed etiam referantur atque hoc est quod
ait sed sunt ad aliquid quibus hoc ipsum esse est ad aliquid
quodammodo se habere ac si diceret quorum substantia est ad
aliquid aliud referri et quae ita sunt ut ipsa id quod sunt ad
aliud referantur et esse eorum sit ad aliquid aliud referri sed
non omnia quae dicuntur ad aliud et esse de alio mutuantur
illa namque diffinitio prior maior est diffinitionem namque
relatiuorum supergressa est includit enim ea quoque quae
relatiua non sunt et quemadmodum hominem cum dico mortalem eum
esse necesse est cum dico mortalem non necesse est esse
hominem ita quoque ea quae hoc ipsum quod sunt ex altero
trahunt et esse habent ad alterius relationem et esse suum ad
alterius referunt nuncupationem quae uero ad aliud tantum
dicuntur non necesse est ut esse suum ad aliquid habeant
relatum quo posteriorem diffinitionem suscipiant et ista
sententia breuiter includatur ut quaecunque hanc diffinitionem
susceperint ut hoc ipsum esse sit ad aliquid quodammodo se
habere habeant eam quoque diffinitionem quae est relatiua esse
quaecunque id quod sunt aliorum dicuntur quae uero hanc
habuerint diffinitionem illam non necessario habeant ut ea quae
sunt ad aliquid etiam ad aliquid dicantur sed ea quae dicuntur
ad aliquid non omnino ad aliquid sint quod si ista diffinitio
posterior recipiatur quae dicit ea esse ad aliquid quibus hoc
ipsum esse est ad aliquid quodammodo se habere poterit superior
solui dubitatio quo dicamus id quod ipse posteriore disputatione
secutus est quod autem ait prior uero diffinitio sequitur
quidem omnia relatiua non tamen hoc eis est esse quod sint ad
aliquid quod ea ipsa quae sunt aliorum dicuntur hoc est quod
non idcirco aliquid relatiuum esse dicitur quoniam alterius esse
   dicitur sed tunc merito res aliqua relationis nomine
continebitur quoties non solum ad aliquid dicitur sed hoc ipsum
esse eius ad aliquid est quodammodo se habere quare quid hanc
diffinitionem proprium consequatur ipse addidit

ex his ergo manifestum est quod si quis aliquid eorum quae sunt
ad aliquid diffinite sciet et illud ad quod dicitur diffinite
sciturus est si enim quis nouit aliquid quod est eorum quae sunt
aliquid est autem esse eorum quae sunt ad aliquid idem quod ad
aliquid quodammodo se habere et illud nouit ad quod hoc
quodammodo se habet

proprium relatiuis secundum eam quae superius dicta est
diffinitionem hoc esse confirmat quod si quis id quod est ad
aliquid diffinite scit quoniam relatiuum est et illud ad quod
referri potest diffinite sciturus est quid sit nam relatiua ea
sunt quibus hoc est esse ad aliquid quodammodo se habere quoniam
ut sit quaternarius duplum a binario trahit si quis nouit esse
quaternarium numerum duplum et binarium necessario sciturus est
esse dimidium ad quem quaternarius duplus est fieri enim nullo
modo potest ut cum quis nouerit aliquam rem esse relatiuam
diffinite non illud quoque sciat ad quod illa res dicitur
diffinite huius autem rei una probatio est quae ex diffinitione
uenit diffinita enim sunt illa esse ad aliquid quorum ea esset
substantia ut quodammodo se ad aliquid haberent quod si scio
quaternarium numerum esse duplum eo quod ad binarium quodammodo
coniungatur nullus quaternarium duplum esse poterit scire nisi
qui sciet medietatem esse binarium et hoc quidem in omnibus
consideretur nam si nesciat quis ad quid aliquid referatur eorum
quae relatiua sunt illud quoque ignorabit utrum omnino ad
aliquid referatur quod his uerbis aristoteles dicit

si enim id non nouerit omnino ad quod hoc quodammodo se habet
nec si ad aliquid quodammodo se habet sciturus est sed in
singulis palam hoc est ut hoc si quis nouit diffinite quod est
duplum et cuius duplum est mox diffinite nouit si uero nullius
diffinite nouit ipsum duplum neque si est duplum omnino nouit
similiter autem et hoc aliquid si nouit aliquis quod melius est
diffinite et quo melius est necessarium est nosse indiffinite
autem non sciet quod hoc est peiore melius opinio enim id
quidem sit non disciplina non enim sciet exacte quod est peiore
melius si enim sic contingit nihil est peius eo quapropter
palam est quod si nouerit quis aliquid relatiuorum diffinite
necessarium est et illud ad quod dicitur diffinite nosse

huius quoque rei exempla persequitur dicens si duplum ad aliquid
esse nouimus scimus quoque id cuius duplum est quod si
nescimus id cuius est duplum duplum autem esse cuiuslibet rei ex
hoc est quod ei sit medietas ipsam quoque rem quae dupla sit
utrum dupla sit scire non possumus si igitur diffinite nouimus
quamlibet illam rem esse duplam etiam cuius dupla est diffinite
nos scire necesse est ut si nouit quis anchisem patrem diffinite
esse    aeneae et aeneam diffinite filium esse agnoscet
uel si indiffinite nouit quoniam pater est indiffinite etiam
sciturus est quoniam filii pater est et rursus si aeneam quis
indiffinite nouit quoniam filius est sciturus quoque est
indiffinite quoniam patris est filius manifestum est ergo
quoniam ea quae sunt ad aliquid si diffinite ad aliquid esse
sciantur etiam illud diffinite sciendum est ad quod illa
referuntur quod in substantiis non eodem modo esse aristotele
probamus auctore qui huius quaestionis seriem ita concludit

caput uero et manus et horum singula quae substantiae sunt hoc
ipsum quod sunt est scire diffinite ad quod autem dicantur non
est necessarium scire cuius enim caput hoc uel cuius manus
sit non est scire diffinite quare non erunt haec ad aliquid si
uero non sunt haec relatiua uerum erit dicere quod nulla
substantia relatiuorum est

in capite inquit et in manu et in aliis substantiis non est
uerum quoniam si quis aliquid horum alicuius esse nouit et ad
aliquid aliud referri idcirco et ad quam referatur diffinite
sciturus est si quis enim operto capite atque omnibus membris
manum foras exerat manifestum est quoniam manus illa alicuius
manus est cuius autem manus sit dici diffinite non potest
similiter quoque opertis oculis facieque uelata si cuiuslibet
caput aspicias illud quidem caput alicuius esse non dubitas
cuius autem sit diffinite non proferes quare quoniam haec
huiusmodi sunt ut si quis ea diffinite sciat esse alicuius
cuius sint diffinite scire non poterit a relatiuorum
diffinitione quorum si una res quaelibet diffinite sciatur esse
ad aliquid illa quoque res ad quam dicitur diffinite scitur
substantiae segregantur subiiciendum tamen est illud quoque
quod omnino uerum est in diffinitionibus rem ipsam quae
diffinitur sumi non oportere multa enim sunt quae aliter
proferuntur et diffiniuntur et aliter accipiuntur ut si quis
dicat album esse colorem nigro contrarium potest hoc et in
corpore accipi namque et color album dicitur et corpus quod
albo participat album nominatur quocirca ne quis putet tale
album esse diffinitum quod ad participationem albi et corporis
referatur ita dicendum est album est quod cum in aliquibus est
tum color nigro contrarium atque ita rem ipsam in sua
diffinitione sumimus quod scilicet aristoteles id est rem ipsam
quae diffinitur in diffinitione sumi non oportere inter
uerisimilia topicorum posuit argumenta nunc autem post
relatiuorum disputationem ad maiorem nos de his rebus tractatum
studiosus doctor hortatur dicens

fortasse difficile est de huiusmodi rebus confidenter declarare
nisi saepe pertractata sint dubitasse autem de his singulis non
erit inutile

quod scilicet nunquam diceret nisi nos ad maiorem acuminis
exercitationem considerationemque reuocaret quod quoniam eius
est adhortatio nos quoque in aliis de his rebus dubitationes
solutionesque ponere minime rauabimur

 liber tertius  

   consueta in principio quaestio est cur post relationis
praedicamentum disputationem qualitatis aggressus est quod nimis
curiosum est mirabile enim fuerat cur post quantitatis ordinem
non statim de qualitate coepisset sed quoniam quantitati quaedam
relationis admiscuit et disputationem de relatione continuauit
idcirco non est mirabile post expeditam relationis
interpositionem ad qualitatis eum ordinem reuertisse quanquam
etiam ex hoc quoque recta sit series nam post magnum paruumque
statim proportio et quaedam ad aliud comparatio consequitur ut
sit aut maius aut minus aut aequale uel inaequale quae sunt ad
aliquid post haec autem innasci quasque necesse est passiones
quae a qualitatis natura non discrepant ut album uel nigrum
uel calidum uel frigidum uel quaecunque his sunt consimilia
quae praedicatio qualitatis includit est uero titulus huius
propositi de quali et de qualitate quaeritur enim cur ei non aut
de quali dixisse aut de qualitate suffecerit quod hoc modo
soluitur dicimus enim quale non uno modo qualitatem uero
simpliciter quale enim dicimus et ipsam qualitatem et illam rem
quae qualitate illa participat ut albedo quidem qualitas est
qui uero participat albedinem albus dicitur sed et albedinem
ipsam communiter quale dicimus id est ipsam proprie qualitatem
et album dicimus quale illud scilicet quod superius comprehensa
qualitate participat ita ergo et ipsam qualitatem et rem quae
qualitate participat qualia communiter appellamus qualitas uero
simpliciter dicitur res enim ipsa quae participari potest sola
qualitas nominatur res uero quae participat qualitatis
uocabulo non tenetur ut albedo qualitas quidem est albus uero
qualitas non est differunt ergo hoc quod dicimus quale et
qualitas quod illud dupliciter illa simpliciter appellatur
quocirca quanquam quidam negent hunc titulum aristotelis esse
idemque confirment posteriore adiectione signatum nos tamen
dicimus propter quamdam nominum similitudinem demonstrandam
utrumque posuisse ut nihil distare uideatur utrum quale an
qualitas id quod appositum est praedicamentum dicatur quale
enim ipsam aliquoties rem ut diximus qualitatemque significat
sit ergo ex rebus sumpta diffinitio qualitatis quod uero inquam
diffinitionem quodque superius in aliis quoque praedicamentis
eodem sumus usi uocabulo nullus arbitretur generalem me
diffinitionem uoluisse signare sed diffinitionis nomen in rem
descriptionis accipiat in his enim quae generalissima genera
sunt diffinitio quaeri non debet sed descriptio quaedam
naturae non enim potest inueniri diffinitio eius rei quae genus
ipsa sit et quae genus nullum habeat quocirca his propositis
atque antea constitutis incipiendum est de qualitate

 de qualitate  

   qualitatem autem dico secundum quam quales quidam
dicuntur

hic quaeritur cur omnium in disceptatione doctissimus tam
culpabili qualitatem termino diffinitionis incluserit uolentibus
enim nobis quid sit qualitas scire ita respondet qualitas est
secundum quam quales quidam dicuntur nihil enim minus erit
obscurius atque ignorabilius quod ait secundum quam quales
dicuntur quam si de ipsa sola qualitate dixisset nam si illi
sunt quales qui qualitatem habent ut sciantur quales prius
qualitas cognoscenda est amplius quoque nihil differt dixisse
eam qualitatem secundum quam quales quidam dicuntur tanquam si
diceret eam esse qualitatem quae qualitas sit nam sic qualitatem
diffinire uolens ait secundum quam quales quidam sunt rursus
si quis quales aliquos diffinire uoluerit eodem modo dicere
poterit qui in se retinent aliquam qualitatem quod si qualitas
quidem quid sit per quale quid autem sit quale superiore
qualitate monstratur nihil intererit dicere qualitatem esse
qualitatem quam qualitatem esse secundum quam quales dicuntur
sed si ordinata diffinitio generalis et in hoc generalissimo
genere poni potuisset recte culpabilis determinatio uideretur
nunc autem frustra contenditur cum iam ut saepe dictum est
descriptionis potius loco hunc terminum quam alicuius
diffinitionis addiderit quocirca si designatio tantum quaedam
et quodammodo adumbratio rei eius de qua quaeritur et non
diffinitio est absurda calumnia est rebus notioribus res
ignotiores probantem non ante perspecta descriptionis ratione
culpare illud autem quis dubitet notiores esse eos qui quales
sunt illa ipsa ex qua quales dicuntur qualitate ut quilibet
albus notior est ipsa albedine nam si albedo qualitas est albus
uero ab albedine id est a qualitate denominatus est albus
erit qualis nominatus ab albedine qualitate quod si ut dictum
est notior albus est albedine qualis notior erit qualitate
sicut grammaticus quoque notior est grammatica grammaticus
quoque qualis est denominatus scilicet a grammatica qualitate
omnia enim quae sensibus subiecta sunt notiora sunt nobis quam ea
quae sensibus non tenentur quare nihil impedit describentem et
quodammodo naturam rei eius de qua quaeritur designantem res
ignotiores notioribus approbare

est autem qualitas eorum quae multipliciter dicuntur et una
quidem species qualitatis habitus et dispositio dicitur differt
autem habitus a dispositione quod permanentior et diuturnior
est tales autem sunt scientiae et uirtutes scientia enim
uidetur esse permanentium et eorum quae difficillime moueantur
si quis uel mediocriter sumat scientiam nisi forte grandis
permutatio facta sit uel ab aegritudine uel ab aliquo
huiusmodi similiter    autem et uirtus ut iustitia et
temperantia et singula talium non uidentur posse facile amoueri
neque facile permutari affectiones uero dicuntur quae sunt
facile mobiles et cito permutabiles ut calor et frigiditas
sanitas et aegritudo et alia huiusmodi afficitur enim circa eas
homo quodammodo citoque permutatur et ex calido frigidus fit
et ex sanitate in aegritudinem transit similiter autem in aliis
nisi forte in his quoque contingat propter temporis longitudinem
in naturam cuiusque transferri ut insanabilis uel difficile
mobilis existat affectus quem iam quilibet habitudinem uocet

proponit qualitatem multipliciter dici quae res traxit aliquos
in errorem ut eis suspicio nasceretur aristotelem credere
qualitatem aequiuoce nominari nam si omnis aequiuocatio
multipliciter dicitur qualitas autem secundum aristotelem ipsa
quoque multipliciter appellatur secundum aristotelem nomen
qualitatis aequiuocum est nos uero defendimus multipliciter
dici esse non una tantum significatione nominari dicitur enim
aliquid multipliciter dici cum et aequiuoce dicitur et diuerso
modo de suis speciebus multipliciter praedicatur et communis est
multiplex appellatio etiam in his nominibus quae ueluti genera
de speciebus dicuntur uelut aequiuoca de subiectis namque et
animal multipliciter dicitur nam si multae sint species quae
animali subiectae sunt ipsum quoque multipliciter quodammodo
nominatur istam autem multiplicationem non ad aequiuocationem
retulisse aristotelem sed potius ut qualitatem genus esse
proponeret illa res monstrat quod ait et una quidem species
qualitatis habitus affectioque dicitur nam qui speciem dicit
esse qualitatis habitum et affectionem quis eum dubitet ipsam
qualitatem uim obtinere generis arbitrari cur uero dicit unam
speciem esse qualitatis cum geminas proposuerit habitudinem
scilicet et affectionem quaeritur nam si unum idemque sit
habitus et affectio superflua est eiusdem rei repetita
propositio sin uero differant quare differant inuestigandum
est genere enim ne distent illa res praeuenit quod utraque sub
qualitate constituit restat ergo ut aut specie discrepent aut
numero sed si specie discreparent non ab aristotele pro una
specie ponerentur reliquum est igitur ea neque genere neque
specie differre sed numero habitus namque dispositio idem est
secundum speciem sed numero tantum et propria quadam qualitate
dissentiunt dispositionem uero indiscrete idem quod affectionem
uoco nam sicut socrates a platone nihil quidem secundum ipsam
humanitatis speciem discrepat sola tamen propriae personae
qualitate disiuncti sunt ita quoque dispositio atque habitus
nec potius hoc modo distant sed quemadmodum ipse socrates dum
esset paruulus post uero pubescens a seipso distabat eodem
quoque modo habitus et dispositio namque habitus firma est
dispositio affectio infirmus est habitus ut quemadmodum distat
albus color ab albo colore si in pictura hic quidem permaneat
ille uero statim periturus sit nisi quod is qui   
permanentior est in habitu est ille uero qui facile periturus
est in affectione ita nihil aliud interest inter habitum atque
dispositionem nam quamuis permanentior sit habitus facile uero
mobilis dispositio non nisi tantum diuturnitate differunt
permanendi unde fit ut genere et specie habitus a dispositione
non discrepet quocirca recte quae numero solo distabant non
specie sub unius speciei nuncupatione utraque sunt ab aristotele
proposita sed est horum propria differentia quod habitus
diutissime permanentes dispositiones sunt dispositio autem
facile mobilis habitus sed si horum exempla quaeramus haec
poterunt inueniri habitudines sunt ut artes disciplinae
uirtutes nam ars non facile mobilis uidetur et diutissime
permanet hoc enim ars ipsa meditatur ut usu atque exercitatione
non pereat quis enim est qui sciens recte grammaticam nulla ui
interueniente ualidioris passionis amisit fertur enim quidam
summus orator aegritudine febribusque decoctus omnem litterarum
amisisse doctrinam in aliis uero rebus sanus ac sibi constans et
in omni re uegetus permansisse disciplina quoque etiam ipsa est
in permutatione difficilis quis enim sciens triangulum duobus
directis angulis tres interiores similes habere angulos hanc
scientiam praeter uim ut dictum est fortioris passionis amisit
uirtutes quoque in eodem genere ponendae sunt uirtus enim nisi
difficile mutabilis non est neque enim quod semel iuste iudicat
iustus est neque qui semel adulterium facit est adulter sed
cum ista uoluntas cogitatioque permanserit aristoteles enim
uirtutes non putat scientias ut socrates sed habitus in ethicis
suis esse declarat quocirca constat esse habitus stabiliter
permanentes difficileque mutabiles hoc tantum excepto ut non
eas uis aliqua maior alicuius permutationis impellat et destruat
affectionis uero species sunt ut calefactio atque perfrictio
et aegritudo atque sanitas cum ad eas quodammodo sit homo
dispositus atque affectus non tamen immutabiliter aut caloris
qualitatem habeat aut frigoris sicut nec perpetuo sanitatis aut
perpetuo aegritudinis quin etiam si qua sunt quae per longi
temporis aegritudinem corporibus immutabiliter indurantur ut ea
iam in naturam quodammodo corporis cuiusque transierint ut si
quis percussus cicatricem faciat insanabilem illi ex
dispositione et affectione quidam factus est habitus quocirca
recte dictum est dispositiones inueteratas habitus facere nam
cum quaelibet dispositio permanens et difficile mobilis facta
sit illa iam non dispositio aut affectio sed habitus uocandus
est

manifestum est autem quoniam haec uolunt habitudines nominari
quae sunt diuturniora et difficile mobilia namque in disciplinis
non multum retinentes sed facile mobiles non dicuntur habitum
habere quamuis sint ad disciplinas peius uel melius dispositi
quare differt habitus a dispositione quod hoc quidem facile
mobile est illud uero diuturnius et difficile mobile

habitus esse qualitates difficile mobiles et diuturnissime
   permanentes hoc argumento confirmat quod eos quibus
quaelibet scientia traditur si ab eis non fortiter addiscatur
eius rei quam discunt habitum retinere non dicimus qui enim
litteras discens nondum soluto cursu sermonis sed syllabatim
quodammodo atque intercise per imperitiam legerit eum quidem
dispositum esse atque affectum dicimus ad scientiam litterarum
non tamen adhuc illum habitum retinere quare idem quoque est in
aliis rebus omnes enim quicunque ad aliquam rem dispositi eius
rei qua sunt aliquo modo affecti non diuturnam in se receptionem
habent eos ad illam rem dispositos quidem esse arbitramur
habitum uero habere non dicimus recte igitur habitus diuturnior
et permanentior dispositio uero facile mobilis neque
perdurabilis ab aristotele proponitur

sunt autem habitus etiam dispositiones dispositiones uero non
necesse est habitus esse qui enim retinent habitus et quodammodo
dispositi sunt per eos qui autem dispositi sunt non omnino
retinent habitum

sensus quidem talis est quod omnis quicunque habeat habitum
habet quoque in eodem habitu dispositionem si quis uero habeat
dispositionem non necesse sit eum etiam habitum retinere
habitus ab habendo dictus est idcirco quod ab aliquo
immutabiliter uel difficile immutabiliter habeatur ut glauci
oculi uel aduncae nares uel alicuius artis scientia atque
doctrina quae si quis habeat etiam dispositus ad ea esse
dicitur si quis autem dispositus ad aliquam rem sit non eum
necesse est etiam habitum habere ut si quis negligentius opertus
algore quatiatur dispositus quidem tunc ad frigus est non
tamen eius retinet habitum uidetur autem eamdem similitudinem
seruare genus nam genus amplius praedicatur et ubicunque
species sit mox quoque nomen generis praesto est ubi autem sit
genus non necessario speciei uocabulum consequitur ut si quis
est homo eum animal esse necesse est si quis est animal non
statim homo dicitur quocirca cum quidquid est habitus
dispositio sit quidquid dispositio non omnino sit habitus
uidetur genus esse quoddam habitus dispositio sed illud uerius
ubi intentio est atque remissio genus intentionis remissionem
esse non posse nam sicut in eo quod est album et magis album
magis albi genus album esse non potest idem namque est album et
magis album nisi forte quod sola discrepant intentione quod
magis album quadam quasi intentione augmentoque crescit atque
porrigitur sic etiam habitus atque dispositio cum idem sint
utraque sola differunt intentione quod auctior quodammodo et
incremento quodam permanentior firmiorque est habitus
dispositione quocirca dispositio habitus genus non est eodem
quoque modo nec dispositionis species habitus sed nunc quidam
ita est habitus ut non per dispositionem creuerit neque per
aliquam nondum durabilem qualitatem ad perfectum uenerit statum
ut est nasi curuitas uel caecitas oculorum si subita facta sit
haec enim ab ipso habitu nulla praecedente dispositione
coeperunt forte enim    nunquam ad ea dispositus fuit
aliquis qui adhuc non haberet alii uero habitus intentione
fiunt atque inueteratione dispositionis ut ea quae in artibus
doctrinisque uersantur prius enim quis ad ea dispositus est
post uero habitum capit alia uero non intentione sed quadam
permutatione ad habitum ueniunt ut lac quod ex liquido defigitur
et constipatur in caseum et uinum quod ex dulci atque sua ui in
acidum gustum saporemque conuertitur neque enim plus tunc uinum
est quam fuit ante cum esset suaue sed cum quadam permutatione
in aliam qualitatem habitudinemque transgressum est ac de prima
quidem qualitatis specie sufficienter est dictum

aliud uero genus qualitatis est secundum quod pugillatores uel
cursores uel salubres uel insalubres dicimus et simpliciter
quaecunque secundum potentiam naturalem uel impotentiam dicuntur
non enim quoniam sunt dispositi aliquo modo unumquodque
huiusmodi dicitur sed quod habent potentiam naturalem uel
impotentiam facere quiddam facile uel nihil pati ut pugillatores
uel cursores dicuntur non quod sint dispositi aliquo modo sed
quod habeant potentiam naturalem hoc facile faciendi salubres
autem dicuntur eo quod habeant potentiam naturalem ut nihil a
quibuslibet accidentibus facile patiantur insalubres uero eo
quod habeant impotentiam naturalem non facile patiendi similiter
autem his et molle et durum se habent durum enim dicitur quia
habeat potentiam non facile secari molle uero quod habeat
eiusdem ipsius impotentiam

secundam uero speciem qualitatis esse commemorat quae ex quadam
naturali potentia impotentiaque proueniat hoc autem huiusmodi
est ut cum aliquos ualidi corporis intuemur nondum pugiles
neque huius peritia artis imbutos sed sic eos pugillatores
dicimus non in eo quod iam sint pugiles sed eo quod esse
possint et si quorum leue corpus aspicimus surasque non magnas
eos facile moueri cursuque ueloces existimamus quanquam nondum
ad cursus certamen aspirent nec sint cursores eos tamen
cursores secundum potentiam nominamus non quod iam currant sed
quod possint currere non absurde uocabimus eodem quoque modo
eos uocamus salubres uel insalubres quos ualenti corpore uel
fragiliore uel ad sanitatem aptos uel ad aegritudinem credimus
unde fit ut quosdam aegrotos possimus salubres uocare quosdam
uero sanos insalubres dicere non enim quod iam actu uel sani
uel aegroti sint salubres uel insalubres dicuntur sed quod uel
sani diutius esse possint uel aegroti sed quaestio est cur cum
de qualitatis speciebus propositum sit secundum genus dixerit
qualitatis et non speciem ita enim ait aliud uero genus
qualitatis est secundum quod pugillatores uel cursores uel
salubres et insalubres dicimus sed qui hoc quaerunt ignorare
uidentur illud esse solum genus quod super se aliud genus non
habeat illud uero solum speciem quod sub se nullas species
claudat illa uero quae inter genera generalissima speciesque
specialissimas sunt communi    posse generis et speciei
nomine nuncupari quocirca quoniam de ea specie qualitatis
aristoteles tractat quae nondum sit species specialissima sed
magis generis prima species et huiusmodi species quae possit
esse et genus nihil absurdum est eamdem et speciei et generis
loco ponere sed ut sunt quaedam qualitates a quibus
denominatione quadam facta quaelibet illa res dicitur ut ab
albedine album uel a luxuria luxuriosum uel quidquid huiusmodi
est in his quae sunt secundum potentiam naturalem non ita est
ars enim ipsa pugillatoria non est proposita a qua pugillatores
dicamus pugillatores enim non dicuntur ab eo quod usum
pugillatoriae artis exerceant sed ab eo quod ad eam secundum
potentiam naturalem affecti sunt quocirca quos dicimus
pugillatores a pugillatoria dicti non sunt neque ab ea
denominari possunt sed magis a pugillatoria arte pugiles
appellantur pugilis enim est qui pugillatoria arte utitur atque
hoc idem in caeteris licet uidere in his ergo nulla certa
qualitas est a qua caetera nominentur sed si qua tamen
inuenienda atque exprimenda sit talis est quam ipse aristoteles
hoc modo denuntiat quae sit secundum potentiam aliquid faciendi
uel impotentiam aliquid patiendi pugillatores enim et cursores
idcirco dicimus quod habeant potentiam faciendi id est currere
atque esse pugiles salubres uero denominamus quod et ipsi
habeant aliquam quodammodo impotentiam aliquid patiendi qui enim
minus ab extrinsecus accidentibus patitur hic de sanitate
securus est et qui de sanitate securus est illum salubrem esse
re uera possumus praedicare alia uero est qualitas quae secundum
nihil patiendi impotentiam dicitur ut eos quos insalubres
uocamus hi enim impotentiam habent nihil patiendi idcirco quod
habeant potentiam aliquid cito patiendi quod si quis est qui ab
extrinsecus accidentibus aliquid facile patiatur ille potens est
facillime aegritudini subiacere secundum quam potentiam
insalubres dicimus etiamsi sint sani eodem quoque modo durum
dicitur et molle durum enim est quod habet potentiam non citius
secari quod enim durum est difficillime aliqua sectione
diuiditur molle autem quod habeat impotentiam difficilius
secari quod quoniam molle secatur facile secundum impotentiam
difficilius secari molle dicimus et haec est secunda species
qualitatis nunc transeamus ad tertiam

tertia uero species qualitatis est passibiles qualitates et
passiones sunt autem huiusmodi ut dulcedo amaritudo
austeritas et omnia his cognata amplius et calor et frigus et
albedo et nigredo et quoniam hae qualitates sunt manifestum
est quaecunque enim ista susceperint qualia dicuntur secundum
ea ut mel quoniam dulcedinem suscepit dulce dicitur et corpus
album eo quod albedinem suscepit similiter autem sese habent et
in caeteris

tertium genus qualitatis proponit quod nos in partem qualitatis
speciemque conuertimus passibiles qualitates et passiones haec
autem a se plurimum distant tamen cum utraque qualitates sint
utraque    prius docet post uero quae eorum distantia
esse uideatur edisserit et prius eorum conuenientia proponit
exempla nam quid sint passibiles qualitates docens ait ut
dulcedo uel amaritudo calor et frigus nigredo et albedo et
alia his cognata haec quae superius comprehensa sunt qualitates
esse illa ratione confirmat quam in primordio de qualitatis
disputatione ipsius qualitatis esse reddiderat diffinitionem
enim qualitatis esse praedixerat secundum quam quales uocamur
quod si secundum qualitatis quales uocamur ab amaritudine uero
uel a dulcedine amarum uel dulce dicitur a nigredine atque
albedine nigrum atque album quis dubitet has esse qualitates in
quibus qualitatis conuenit diffinitio illa enim semper eiusdem
naturae esse creduntur quaecunque eiusdem descriptionis finibus
terminantur ut si qua res diffinitionem hanc quae est animal
rationale mortale susceperit eam hominem esse manifestum est
quocirca si hae quas passibiles qualitates uel passiones dixerat
suscipiunt qualitatis diffinitionem eo quod qualia dicuntur
quae illa susceperint has etiam constat esse qualitates

passibiles uero qualitates dicuntur non quod haec quae illas
susceperint qualitates aliquid patiantur neque enim mel quod
aliquid passum sit idcirco dicitur dulce nec aliquid aliud
huiusmodi similiter autem his et calor et frigus passibiles
qualitates dicuntur non quod ipsa quae eas suscipiunt aliquid
passa sint sed quoniam singula eorum quae dicta sunt secundum
sensuum qualitatem passionis perfectiua sunt passibiles
qualitates dicuntur dulcedo enim quamdam passionem secundum
gustum efficit et calor secundum tactum similiter autem et
alia

passibilium qualitatum exempla constituerat dulcedinem uel
amaritudinem frigus atque calorem albedinem atque nigredinem
quae cum passibiles qualitates sint non tamen uno eodemque modo
passibiles qualitates dicuntur sed longe distant rationes quibus
haec omnia qualitates passibiles appellantur ut prius dulcedo
uel amaritudo calor et frigus passibiles qualitates dicuntur
non quod ea quae sunt dulcia aliquid extrinsecus patiantur nec
quod ea quae sunt amara ex aliqua passione saporem asperum
amaritudinemque susceperint neque enim mel aliquid passum est
ut ei dulcedo esset in natura nec uero absinthium ab ulla aliqua
extrinsecus passione amaritudinis horror infecit quocirca haec
atque his similia non idcirco dicuntur esse passibiles
qualitates quod ipsae aliquid passae sint sed quod ex his
passiones quaedam in sensibus dimittantur namque ex melle quod
dulce est dulcedo quaedam in gustu relinquitur simulque etiam
calor et frigus passionem quamdam sensibus faciunt patimur
dulcedinem cum aliquid dulce gustamus simulque secundum caloris
et frigoris qualitatem talium sensuum passionem subimus
quocirca calor et frigus amaritudo atque dulcedo idcirco
passibiles qualitates dicuntur quod secundum sensuum qualitatem
aliquam in nobis efficiant    passionem non quod ipsa
extrinsecus aliquid patiantur

albedo autem et nigredo et alii colores non similiter his quae
dicta sunt passibiles qualitates dicuntur sed hoc quod hae ipsae
qualitates ab aliquibus passionibus innascuntur

quoniam uero passibiles qualitates etiam colores esse dicuntur
id est albedo et nigredo non autem eodem modo passibiles
qualitates dicuntur quemadmodum amaritudo atque dulcedo calor
et frigus nunc quae eorum distantiae esse possint exponit
amaritudo enim atque dulcedo non quod ipsa aliquid extrinsecus
paterentur sed quod ipsa efficerent passiones passibiles
qualitates uocabantur albedo uero et nigredo contrariae non
enim quod ipsae aliquas sensibus passiones importent sed quod ex
aliis quibusdam passionibus innascantur hoc autem uidetur
aristoteles eo quodammodo considerasse quod post proposuit hoc
modo

quoniam ergo fiunt per aliquam passionem multae colorum
mutationes manifestum est rubescens enim aliquis rubeus factus
est et timens pallidus et unumquodque talium

hoc autem ex non longi temporis passionibus ad passibiles
qualitates et diutissime permanentes acutissima consideratione
transfertur fit enim rationis probabilitas hoc modo monstrantur
enim colorum qualitates ex passionibus nasci quod cum
uerecundia passio quaedam sit ex ea rubor exoritur et cum timor
loco passionis habeatur ab ea pallor metuentis uultum atque ora
defigit quare quoniam hi colores ex quadam passione uidentur
innasci etiam in naturali colore eamdem uerisimile est euenisse
rationem nam quoniam cum uerecundia fit in os omnis sanguis
egreditur et uelut delictum lecturus effunditur ita quoque fit
rubor ex sanguinis progressione atque in apertum effusione
quocirca si hoc ex innaturali passione contigerit naturali
facies rubore perfunditur pallor uero fit quoties a facie
sanguis ad praecordiorum interiora ingreditur quod si haec
quoque naturalis passio det uerisimile est eodem infectum calore
procreari quocirca siue per aegritudinem pallor fit quod
naturale non est siue per aliquem naturalem euentum passionis
accidat caeteraque ad eumdem modum passibiles qualitates
dicuntur eo quod ex aliquibus passionibus sint quod ipse
aristoteles hac uoce testatur

quare et si quis naturaliter aliquid talium passus est similem
colorem oportet eum habere quae enim affectio nunc ad
uerecundiam circa corpus facta est et secundum naturalem
passionem eadem fiet affectio ut naturalis color sit similis

nam siue aliquis uel nondum natus aliquid patiatur quo faciem
sanguis relinquat siue quolibet alio modo sanguis ex infantis
uultu ad interiora migrauit faciem naturalis infecit pallor et
quae nunc non naturales passiones dispositionesque sunt ut cum
hi colores faciem uel totum corpus inficiunt hi si naturaliter
contigerint eisdem similibus signatus coloribus    uultus
aspicietur nunc enim cum aestus in superficie uultus sanguinem
impositum decoxerit nigredinis perusti sanguinis rubor reddit
colorem quod si idem aliqua passione in faciem nondum geniti
infantis acciderit eamdem uerisimile est affectionem coloris
corpus suscipientis inficere quare quae in coloribus sunt
idcirco passibiles qualitates dicuntur non quod ipsae aliquid
patiantur sed quod ex aliquibus passionibus in cuiuslibet corpus
atque ora proueniunt

quaecunque ergo talium casuum ab aliquibus passionibus difficile
mobilibus et permanentibus principium sumpserint passibiles
qualitates dicuntur siue enim secundum naturalem substantiam
pallor aut nigredo facta est qualitates dicuntur quales enim et
secundum eas dicimur siue propter aegritudinem longam uel
aestum aliquid tale contingit nigredo uel pallor et non facile
praeterit uel in uita permanet qualitates et istae dicuntur
similiter enim quales et secundum eas dicimur

dat quoddam signum quo perspecto ualeamus agnoscere quas harum
omnium quae supradictae sunt qualitates oporteat appellari si
enim ita uel casu aliquo uel natura hae qualitates euenerint ut
eorum sit tardus exitus permutatioque difficilis qualitates
uocantur si quis enim uel per aegritudinem uel per naturam
pallidus fiat sitque in eius corpore permanens pallor tunc
qualitas appellatur et hoc non in corporalibus solum uitiis sed
etiam in animi quoque affectionibus inuenitur si quis enim uel
per naturam uel quolibet alio postea casu assiduis
comessationibus delectetur et hoc illi quodammodo in ipsa mentis
dissolutione permaneat ab eoque difficile moueatur passibilis
qualitas effecta est idcirco quod secundum eam quales dicuntur
quibus illa prouenerit niger enim dicitur in quo nigredo
permanserit comessator cui uoluptas perpetua comessandi est
est ergo signum in passibilibus qualitatibus hoc eas esse
immobiles et permanentes quae autem huiusmodi sunt quae
facillime permutantur et temporali statu sunt de his talis
aristotelis uidetur esse sententia

quaecunque uero ex his fiunt quae facile soluuntur et cito
transeunt passiones dicuntur qualitates uero minime non enim
dicimur secundum eas quales neque enim qui propter uerecundiam
rubeus factus est rubeus dicitur nec cui pallor propter timorem
uenit pallidus est sed magis quia aliquid passus sit quare
passiones huiusmodi dicuntur qualitates uero minime similiter
his et secundum animam passiones et passibiles qualitates
dicuntur quaecunque enim mox innascendo ab aliquibus passionibus
difficile mobilibus fiunt qualitates dicuntur ut et dementia
et ira et alia huiusmodi quales enim secundum eas dicimur id
est et iracundi et dementes similiter autem et quaecunque aliae
alienationes non naturales sed ab aliquibus casibus factae
sunt difficile praetereuntes uel etiam omnino immobiles et
huiusmodi aliae qualitates sunt quales enim et secundum eas
dicimur quaecunque uero ex his quae facile    et citius
praetereunt fiunt passiones dicuntur ut si quis contristatus
iracundior fit non enim iracundus dicitur qui in huiusmodi
passione iracundior est sed magis aliquid passus quare
passiones quidem huiusmodi dicuntur qualitates uero minime

quid de his affectionibus iudicaret quae ad praesens tempus
atque ad momentum animis uel corporibus inhaererent ipse non
obscura oratione uulgauit nam cum prius eas esse passibiles
qualitates pronuntiaret quae ex aliquibus passionibus
gignerentur et tamen in subiectis immutabiliter permanerent
nunc illas affectiones quae ita sunt in subiectis ut cito
praetereant non qualitates sed passiones uocat si quis enim
propter uerecundiam rubore infectus est quoniam rubor ille non
permanet rubeus non uocatur qui si rubeus diceretur esset
quoque ipse rubor passibilis qualitas quoniam in subiecto
corpore diutissime permaneret nunc autem quoniam nullo modo
rubeus dicitur cui a uerecundia rubor uenit qualitates autem
sunt secundum quas quales uocamur uerecundiae rubor non
qualitas sed quaedam passio est nam si esset qualitas ab eo
rubore rubei dicerentur id est quales sed hoc non ita est non
igitur huiusmodi affectiones quae haud multo durant tempore
qualitates uocantur sed potius passiones passus enim aliquid
dicitur qui propter uerecundiam rubeus fit eadem ratio est
etiam in animi passionibus nam si ad momentum quis iratus est
non idcirco eum iure aliquis iracundum uocet sed si huiusmodi
uitium in cuiuslibet animo constanter inhaeserit nam si quis uel
per naturam uel per aegritudinem sit laesus corpore ut uel
perpetuam dementiam uel immobilem incurrat iracundiam ille uel
demens uel iracundus dicitur et quaecunque alienationes ut ipse
ait uel secundum naturam uel per casum permanentes fuerint
illae in passibili qualitate numerantur idcirco quod secundum
eas quales dicimur quae autem ut dictum est non permanent sed
facile transeunt eas non qualitates sed solum uocamus
passiones sed quoniam tres species qualitatis enumerauit unam
secundum quam habitus dispositionesque dicerentur alteram
secundum quam naturalis potentia uel impotentia ad aliquid
faciendum uel patiendum subiectarum rerum naturas pararet
tertiam secundum quam passibiles qualitates dicerentur et hanc
tali duplicitate partitus est ut alias idcirco diceret
passibiles esse qualitates quod ipsae aliquas gignerent
passiones alias uero quod ab aliquibus ipsae passionibus
nascerentur quaeri potest quomodo hae quoque passibiles
qualitates distent a prima illa specie qualitatis quae secundum
habitum dispositionemque posita est nam si quis calorem
frigusque persenserit habet quidem qualitatem passibilem sed
tamen in eiusdem ipsius dispositione atque affectione uersatur
dispositus namque est ad eumdem calorem atque frigus quem
sumpsit atque habuit quod scilicet ipse aristoteles uidens
calorem frigusque in utraque specie numerauit namque et
dispositionem dixit calorem atque frigus et passibilem   
qualitatem huius quaestionis talis solutio est nihil impedit
secundum aliam scilicet atque aliam causam unam eamdemque rem
gemino generi speciei suae supponere ut socrates in eo quod
pater est ad aliquid dicitur in eo quod homo substantia est
sic in calore atque frigore in eo quod quis secundum ea uidetur
esse dispositus in dispositione numerata sunt secundum uero
quod ex aliquibus passionibus innascuntur passibiles qualitates
dictae sunt ipsae uero ab habitu distant id est passibiles
qualitates quod in plurimis ad habitus rebus per artes atque
scientias peruenitur ita ut ipse habitus ordine et filo quodam
perficiatur passibiles uero qualitates eo modo minime quo uero
distent hae passibiles qualitates a secunda specie quae secundum
naturalem potentiam uel impotentiam dicitur quaeritur cuius
perplana distantia est dicimus enim secundum potentiae naturalis
speciem aliquid dici non secundum praesentem actum sed
secundum id quod ad hoc esse potest frigus uero calorque et
dulcedo uel amaritudo non secundum quod possit esse sed secundum
id quod iam sit consideratur quocirca distat haec tertia
species a secunda quod hic secundum possibilitatem dicitur
tertia uero secundum actum sed quod dudum promiscue passiones
affectionum nomine uocabamus haec quoque non longa quaestio alia
est sic enim inueniemus quod passio ab affectionibus discrepare
uideatur si qua enim corpora ita calefacta sint ut ex se
quoque ipsa aliquem calorem emittere ualeant illa ad calorem
affecta nuncupantur si qua uero tantum calorem momento
susceperint passiones dicimus et ab affectionibus segregamus
ut hic sit integrum passionum affectionumque et habitus
augmentum ut amplificata passio in affectionem transeat
augmentata affectio in habitum permutetur et haec quidem de
tertia specie qualitatis pronuntiasse sufficiat nunc quartae
speciei uim naturamque ueracissima disputatione confirmat
usquequo progressa qualitatis distributio conquiescit nobis
quoque disputationum prolixitas moderanda est prouidendum quoque
est ut sufficiens breuitas ordini expositionis adhibeatur ne
aut breuitatem comitetur obscuritas aut planitiem minus moderata
oratio odioso fastidio et longinquitate deformet

quartum uero genus qualitatis est figura et circa unumquodque
constans forma amplius ad haec rectitudo et curuitas et si quid
simile est his secundum enim unumquodque eorum quale quid
dicitur triangulum enim uel quadrangulum esse quale quid
dicitur et rectum aut curuum et secundum formam unumquodque
quale dicitur

quarta est species qualitatis quae secundum unamquamque formam
figuramque perspicitur est autem figura ut triangulum uel
quadratum forma autem ipsius figurae quaedam qualitas est ut
figura quidem est triangulum uel quadratum forma autem ipsius
trianguli uel quadrati quaedam qualitas unde etiam formosos
homines dicimus figura enim quaedam uel    pulchrior uel
mediocris uel alio quodammodo constituta qualitas formaque
nominatur has autem esse qualitates nullus dubitat siquidem et
a figura dicitur figuratus et a forma formosus amplius quoque
triangulum etiam a triangulatione denominatum est et quadratum a
quadratura quod si illae sunt qualitates secundum quas quale
aliquid appelletur non est qui dubitet formam figuramque esse
qualitates quoniam omnia quae his participant ex ipsis qualia
nominantur sed quoniam in continuae quantitatis speciebus et
triangulum et superficies enumerata est ipsa quidem superficies
quantitas est ipsius uero superficiei compositio qualitas est
enim figura ut geometrici diffiniunt quae sub aliquo uel
aliquibus terminis continetur sub aliquo quidem ut circulus
sub aliquibus uero ut triangulus uel quadratus quare spatium
quidem ipsum quod a supra dictis lineis continetur superficies
dicitur quae est quantitas superficies namque quoniam in
dilatione quadam et spatio constat quantitas est sed compositio
ipsius superficiei qualitas nam quoniam tres lineae
conuenienter in se iunctis terminis unum spatium conclusere quod
tribus angulis a tribus lineis continetur hoc ipsum spatium
quod concludunt ad quantitatem referri potest quod uero tribus
lineis hoc est qualitas figura enim est triangula hoc idem
quoque dici potest etiam in linea nam quoniam longitudo sine
latitudine est quantitas dicitur quod recta siue curua est
redditur rursus ad qualitatem

rarum uero et spissum asperum et lene putabuntur quidem
qualitatem significare sed aliena huiusmodi putantur esse a
dispositione quae circa qualitatem est quamdam enim positionem
magis uidetur utrumque partium significare spissum quidem est eo
quod partes sibi ipsae propinquae sint rarum uero eo quod
distent a se inuicem et lene quidem quod in rectum sibi partes
iaceant asperum uero quod haec quidem pars superet illa uero
sit inferior et fortasse alii quoque apparebunt qualitatis modi
sed qui maxime dicuntur fere tot sunt qualitates itaque sunt
quae praedicta sunt qualia uero sunt quae secundum haec
denominatiuae dicuntur uel quomodolibet aliter ab his

quaedam sunt quae uidentur esse qualitates quoniam ex his aliqua
denominatiue dicuntur ut lene quoniam dicitur a lenitate et
asperum quoniam dicitur ab asperitate spissum quoque et rarum a
raritate et spissitate nominantur uidentur ergo haec quoque in
qualitatibus posse numerari sed rectam rationem perspicientibus
nec solum auribus quae dicuntur sed etiam mente atque animo
iudicantibus in qualitatibus haec poni non oportere manifestum
est nam quod dicimus rarum positio quaedam partium est non
qualitas nam quia ita partes a se separatae distant ut inter
eas alieni generis corpus possit admitti ideo rarum uocatur ut
spongiae pumicesque quoniam in eorum cauernis surculus uel aliud
aliquid immitti potest ita ut inter rimas partium sit idcirco
rarum dicitur porro autem spissum quoniam ita sibi partes
uicinae sunt atque ad se inuicem strictae    ut inter eas
nullum corpus possit incidere atque ideo spissum uocatur ut
est ferrum uel adamas positio ergo quaedam partium his inest
non qualitas nec uero illud quoque distat quod dicitur lene
nam quoniam partes ita sunt positae ut neutra superet neutra
sit minor sed aequalibus extremitatibus iunctae sunt idcirco
quaedam lenitas est ut adducta manus illam quae ex aequalitate
iunctis partibus nata est sentiat lenitatem ut est argentum
asperitas uero est partium non aequalis positio sed aliarum
eminentium aliarum uero depressarum ut lima cuius aliae partes
eminent aliae uero depressae sunt ergo secundum unamquamque
partium positionem uel raritas uel spissitudo uel asperitas
uel lenitas corporibus est non igitur haec secundum qualitatem
dicuntur sed potius secundum positionem positio autem in
relationis genere nominata est non igitur hae qualitates sed
potius relatiua sunt et enumerationes quidem specierum
qualitatis aristoteles hic terminat non sunt tamen putandae
solum esse qualitates quas supra posuit ipse enim testatur esse
quoque alias qualitates quas modo omnes enumerare neglexit sed
cur neglexerit multae sunt causae prima quod elementi uicem hic
obtinet liber nec perfectam scientiam tradit sed tantummodo
aditus atque pons quidam in altiora philosophiae introitum
pandit quocirca si hoc ita est tantum dicere oportuit quantum
ingredientibus satis esset ne eorum animos non dum ad scientiam
firmos multiplici doctrinae subtilitate confunderet quae uero
hic desunt in libris qui    inscribuntur apposuit
perfectis namque opus illud non ingredientibus praeparabitur est
quoque alia causa ut nos ad exquirendas alias qualitates non
solum propriorum doctorum sed etiam nostrorum aliquid inueniendi
incitator admitteret quocirca concludit eas quae maxime
dicerentur quas supra proposuit esse qualitates illa uero dici
qualia quae secundum praedictas qualitates dicerentur sed
quoniam addidit uel quomodolibet ab his quae sit huiusce
propositionis sententia prius appositis aristotelis uerbis
sequens expositionis ordo contexit

in pluribus quidem et pene in omnibus denominatiue dicuntur ut
ab albedine albus et a grammatica grammaticus et a iustitia
iustus similiter autem et in aliis in aliquibus uero eo quod
non sint posita qualitatibus nomina non contingit ab eis
denominatiue dici ut cursor aut pugillator qui secundum
aptitudinem naturalem dicuntur a nulla qualitate denominatiue
dicuntur non enim posita sunt nomina aptitudinibus secundum quas
isti quales dicuntur sicut in disciplinis secundum quas uel
pugillatores uel palaestrici secundum affectionem dicuntur
pugillatoria enim et palaestrica disciplina dicitur quales uero
ab his denominatiue hi qui ab eis afficiuntur dicuntur
aliquando autem et posito nomine denominatiue non dicitur id quod
secundum ipsum quale dicitur ut a uirtute studiosus dicitur
uirtutem enim habendo studiosus dicitur sed non denominatiue
dicitur a uirtute non autem in pluribus hoc    tale est
quae autem dicuntur qualia aut denominatiue a praedictis
qualitatibus dicuntur aut aliquo modo aliter ab his

multae inquit sunt qualitates quibus positis et proprio nomine
nuncupatis ab his alia denominatiue dicuntur ut ea quae ipse
planissime adiecit exempla nam cum albedo cuiusdam nomen sit
qualitatis ab eo dicitur albus eodem quoque modo et grammatica
cum rei sit nomen ab ipso quales dicuntur grammatici enim a
grammatica nominantur atque hoc est in pluribus ut posito
nomine si quid secundum ipsas qualitates quale dicitur ex his
ipsis qualitatibus appellatio deriuetur aliae uero qualitates
sunt in quibus cum nomen positum non sit tamen quales dicuntur
quales quidem quia alia qualitate participant sed non secundum
eam qualitatem quales dicuntur ex qua si his esset qualitatibus
nomen impositum poterant appellari ut in ea qualitate quae
secundum potentiam naturalem dicitur illi enim quanquam quales
dicantur hi qui secundum ipsam potentiam nominantur ipsi tamen
ut dictum est nullo proprio nomine nuncupantur nam qui pugiles
appellantur ab arte pugillatoria idcirco ab ea pugiles
dicuntur quod ad eamdem ipsam artem pugillatoriam quodammodo
affecti sunt hi enim pugiles ab arte pugillatoria praedicantur
qui uero nondum pugiles sunt sed esse possunt non secundum
ipsam artem id est pugillatoriam sed secundum potentiam
pugillatoriae artis pugillatores uocantur ipsi autem potentiae
nomen proprium positum non est nam quemadmodum a cursu cursores
a palaestra palaestrici a pugillatoria pugiles distinctis
qualitatum uocabulis appellantur non eodem modo est etiam in
uniuscuiusque rei potentia naturali cursus enim potentia
naturalis secundum quam cursores uocamus et rursus potentia
pugillandi uel potentia palaestrizandi suo nomine distincta non
est cur enim dicitur cursor si interrogemur de eo qui nondum
est cursor dicimus secundum potentiam naturalem cur
palaestricus eodem quoque modo naturalem potentiam respondemus
quare pugillator qui nondum est pugilis ab eadem quoque potentia
naturali nominatur si igitur haberet haec naturalis potentia
proprium nomen ita distinctis uocabulis appellaretur ut in
his qualitatibus in quibus proprie nomen est positum ut in
cursu palaestra et arte pugillatoria et hoc est quod ait in
aliquibus uero propterea quod qualitatibus nomina non sunt
posita impossibile est ab his aliquid denominatiue dici ut hoc
scilicet demonstraret cursorem quidem qui iam curreret a cursu
esse dictum cursorem uero qui secundum potentiam currendi
diceretur non uocari a cursu sed tantum a potentia cuius
potentiae nomen proprium non esset positum quare haec omnia quae
secundum potentiam naturalem dicuntur a nulla qualitate
denominatiua sunt idcirco quod hae qualitates a quibus
denominari possunt propriis nominibus carent quae uero ita
sint ut non ex potentia sed ex affectione dicantur ab his
qualitatibus ad quas sese aliquo modo habent denominatiue
   dicuntur quod aristoteles hoc protulit modo dicens
non ita esse secundum potentiam naturalem quemadmodum etiam in
disciplinis secundum quas uel pugillatores uel palaestrici
secundum affectionem dicuntur pugillatoria enim disciplina
dicitur et palaestrica quales uero ab his denominatiue qui ad
eas sunt continentes dicuntur docuit igitur omnia quae a
quibusdam qualitatibus dici putarentur uere quoque a
qualitatibus non praedicari ut in his qualitatibus quibus nomen
proprium non est illud quoque monstrauit hoc in pluribus
euenire ut de propositis qualitatibus qualia denominatiue
dicerentur restat ergo quod reliquum est ut dicat esse quasdam
qualitates quarum cum nomen sit positum ab his ipsis tamen
quae illarum rerum participant denominatiue non dici ut uirtus
nam cum uirtus qualitas sit est enim habitus quidam omnis uero
habitus qualitas ergo quicunque uirtute participat non
secundum eam denominatiue dicitur in denominatione enim
quaerendum est ut semper idem permaneat nomen in eo autem qui
uirtute participat nulla uirtutis denominatio est ut qui
bonitate participat bonus dicitur qui iustitia iustus et alia
huiusmodi qui uero uirtute participat aut probus nominatur
aut sapiens sed neque probus neque sapiens a uirtute
denominatiua sunt idcirco quod utrumque nomen a uirtute longe
dissimile est quod ipse sic ait aliquando autem posito nomine
denominatiue non dicitur id quod secundum ipsum quale dicitur et
eius rei proponere non omisit exemplum sed hoc in multis non
potest inueniri pauca enim sunt ut ipse ait in quibus posito
qualitatis nomine quae his participant a superiori qualitate
qualia non dicantur dat autem his qualitatibus pluralitatis
calculum ex quibus qualia nominantur ea quae his participant
nam ut ipse ait superius in pluribus et pene in omnibus
denominatiue dicuntur quocirca recta diffinitio est et proprio
ordine constituta namque in principio hoc solum dictum est esse
qualitatem secundum quam qualia dicerentur sed quoniam sunt
quaedam quorum qualitates ipsae propriis nominibus carent quae
uero his participant suis uocabulis appellantur ut in naturali
potentia et rursus sunt quaedam quae in qualitatibus quidem
habeant propria nomina in his uero quae ad eas ipsas qualitates
essent affecta nulla ex propositis qualitatibus denominatio
fieret hoc addidit ab omnibus qualitatibus aut denominatiue
dici qualia quae illis qualitatibus participarent aut
quomodolibet aliter id est siue posito nomine qualitatis de eo
non dicerentur quae illa participarent ut in eo quod est
uirtus siue ipsi qualitati positum nomen non esset ut in eo
quod est potentia naturalis quare quoniam in his duabus
qualitatibus in quibus uel posito nomine non secundum nomen quae
sunt qualia denominatiue dicuntur uel cum ipsis qualitatibus
nomen positum non sit neutra ipsorum praedicatio denominatiue
fit ad concludendum omnem terminum qualitatis ait aut
denominatiue qualia a qualitatibus appellari aut quomodolibet
aliter ab ipsis ut    non denominatiue sed aliquoties
quidem secundum potentiam aliquoties uero secundum eamdem
qualitatem uirtutis eadem enim qualitas est uirtutis et
sapientiae quocirca concludit ita qualia dici quaerunque ex his
qualitatibus denominatiue dicerentur rel quomodolibet alio ab
ipsis modo digestis in ordine prius omnibus qualitatibus et
eorum conclusione reperta consueto ordine unaquaeque proprietas
uestigatur

inest autem et contrarietas secundum quale ut iustitia
iniustitiae contraria est et albedo nigredini et alia
similiter autem et ea quae secundum eas qualia dicuntur ut
iustum iniusto et album nigro non autem in omnibus hoc est
rubro enim uel pallido aut mediis huiusmodi coloribus nihil
contrarium est qualitatibus existentibus

dicit in qualitatibus quaedam esse contraria atque hoc probat
exemplis albedo namque et nigredo contraria sunt et quaecunque
albedine nigredineque participant hoc est enim quod ait et
secundum eas qualia quae dicuntur nam sicut albedo nigredini
contraria est ita quoque albus nigro sed hoc qualitatis
proprium non est nam cum rubrum et pallidum qualitates sint
aliique etiam colores huiusmodi in his contrarium non est
nullus enim dicit aliquid rubro uel pallido esse contrarium nam
quoniam album et nigrum extremitates quaedam colorum sunt et
longissime a se distant contraria sunt medietates uero
contraria non habent nam si quis ponat rubrum nigro esse
contrarium longissimeque distant quae sunt contraria longissime
igitur nigredo a rubore distabit et rursus albedo a nigredine
plurimum distat igitur nigredini rubor est atque albedo
contraria uniusque rei duo contraria inueniuntur quod fieri non
potest non est igitur nigredini contrarius rubor similiter
autem monstrabimus et in aliis mediis coloribus contrarium non
esse quocirca si huiusmodi coloribus contrarium nihil est non
in omni qualitate contrarietas reperitur quod si ita est
suscipere contraria qualitatis proprium non est at uero nec in
ipsis quoque formis quae manifeste qualitates sunt contrarietas
inuenitur nam neque circulus quadrato neque quadratus
triangulo nec ulla figura ulli figurae potest esse contraria
quocirca manifestum est suscipere contrarium non esse proprium
qualitatis sed quoniam sunt quaedam in qualitate quae sibimet
uideantur esse contraria ut iustitia et iniustitia hinc quaedam
quaestio solet oriri dicunt enim quidam iustitiae iniustitiam
non esse contrariam putant enim quod dicitur iniustitia
priuationem esse iustitiae non tamen contrarietatem contraria
enim propriis nominibus non contrarii priuatione nominari ut
album nigro habere tamen iustitiam aliquam contrarietatem cuius
adhuc proprium nomen non sit inuentum quod omnino falsum est
multae enim habitudines priuationis uocabulo proferuntur ut
illiberalitas et imprudentia quae nunquam uirtutibus
opponerentur quae sunt habitus nisi ipsae quoque habitus
essent et in animis habentium immutabiliter   
permanerent at uero neque illud uerum est omnes priuationes
negatione proferri surditas enim cum sit auditus priuatio sine
negatione profertur eodem quoque modo caecitas nullus enim
dicit inauditio neque inuisio nec aliquid huiusmodi sed tantum
surditas caecitasque nominantur propriis nominibus cum sint
illa in habitu uisus auditus illa in priuatione ponenda
igitur iustitia iniustitiae contraria est tradit ergo regulam
ea quae contraria sunt sub quo genere conuenienter aptentur
quam regulam his uerbis ipse praescribit

amplius si ex contrariis unum fuerit quale et reliquum erit
quale hoc autem palam est proponenti ex singulis alia
praedicamenta ut si est iustitia iniustitiae contrarium quale
autem est iustitia quale igitur est iniustitia nullum enim
aliorum praedicamentorum aptabitur iniustitiae nec quantitas
nec ad aliquid nec ubi nec omnino talium aliud nisi quale sic
autem et in aliis quae sunt secundum quale contraria sunt

si ex duobus inquit contrariis manifestum fuerit unum eorum
contrariorum sub qualitate poni simul manifestum erit quod etiam
eius contrarium conuenienter qualitati supponatur simulque
demonstrat iniustitiam esse qualitatem nam si iustitia
apertissime qualitas est idcirco quod neque qualitas neque ad
aliquid neque ubi nec quando nec aliud ullum praedicamentum
est nec sub ullo alio genere poni potest nisi sub sola
qualitate cum ei contraria sit iniustitia non est dubium
iniustitiam quoque qualitati subnecti quod ipse quoniam planius
dixit et ipsa exemplorum luce uulgauit ad aliud nobis est
transeundum

suscipit autem qualitas magis et minus album enim magis et minus
alterum altero dicitur et iustum alterum altero magis et minus
dicitur sed et ipsa crementum suscipiunt cum candidum namque
sit amplius contingit candidum fieri non tamen omnia sed
plura iustitia namque a iustitia si dicatur magis et minus
potest aliquis ambigere similiter et in aliis affectibus quidam
enim de talibus dubitant iustitiam namque a iustitia non multum
aiunt magis et minus dici nec sanitatem a sanitate minus autem
alterum altero habere sanitatem aiunt et iustitiam minus
alterum altero habere sic autem et grammaticam et alios
affectus alia igitur quae secundum eos affectus dicuntur qualia
indubitanter recipiunt magis et minus grammaticior enim alter
altero dicitur et iustior et sanior similiter et in aliis

aliud quoque proprium protulit quod tractata ratione ab integra
proprietate qualitatis exclusit ait enim qualitates posse uel
intendi uel minui posse enim dicit alterum altero plus album
appellari ut nix argento et quae candidiora sunt marmora et
iustum alterum altero magis et minus dicimus namque iustius
aliquid factum nec non etiam iustissimum est in quibus autem
comparationes sunt in his magis minusque dici manifestum est
hoc quoque modo ipsum album uel alia qualitas non solum contra
alterum eiusdem speciei comparata intentione crescit   
et relaxatione minuitur sed etiam a seipsa recipit
comparationem dicitur enim nunc quidem argentum candidius esse
quam antea cum fuerit detersum sed cum haec ita sint non est
magis minusque suscipere proprium qualitatis neque enim sola
qualitas magis minusque suscipit haec enim intentio et relaxatio
in his quoque quae sunt ad aliquid inuenitur ut in eo quod est
aequale et inaequale possumus dicere plus aequale uel minus et
in caeteris huiusmodi nec uero omnes qualitates suscipiunt magis
et minus quod ipse sic ponit non autem in omnibus hoc est sed
in pluribus dubitabit enim quis an iustitia magis esse iustitia
dicatur similiter autem et in aliis affectionibus quidam uero
in hoc dubitant dicunt enim iustitiam iustitia non magis uel
minus dici nec sanitatem sanitate minus autem habere alterum
altero sanitatem dicunt et iustitiam minus alterum altero
habere in hoc tres fuere sententiae quidam namque dicebant in
omnibus secundum materiae habitudinem reperiri posse magis et
minus proprium namque esse materiae corporumque intentione
crescere et minui relaxatione quae quorumdam platonicorum
sententia fuit alia uero quae secundum certissimas uerissimasque
artes atque uirtutes non diceret esse magis et minus secundum
autem medias dici posse ut haec ipsa grammatica atque iustitia
non dicitur magis grammatica neque magis iustitia esse autem
quasdam alias mediocres artes in quibus idipsum posset euenire
tertia est de qua aristoteles loquitur quod ipsas quidem
habitudines nulla intentione crescere nec diminutione decrescere
putat sed eorum participantes posse sub examine compositionis
uenire ut de his magis minusue dicatur sanitatem namque ipsam
et iustitiam alteram altera magis minusue non esse neque enim
quisquam dicit magis esse sanitatem alia sanitate sed hoc solum
dicere possumus magis habere sanitatem aliquem id est esse
saniorem et magis sanum et minus sanum dicimus ergo quod ipsae
quidem qualitates non suscipiunt magis et minus qui uero
secundum eas quales dicuntur ipsi sub comparatione cadunt ut
iustior et sanior et grammaticior namque ipsa grammatica id
est litteratura non suscipit magis et minus nullus enim dicit
alteram altera magis esse grammaticam sed eum qui grammatica
ipsa participat dicimus litteratum quem a litteratura scilicet
denominamus litteratus autem suscipit magis et minus ut donatus
grammaticus plus erat aetate iam prouecta grammaticus id est
litteratus quam cum primum ad huiusmodi studia deuenisset sed
quanquam se haec ita habeant tamen inuenimus aliquas qualitates
quibus indubitate comparatio inueniri non possit ut sunt quas
ipse supposuit

triangulus uero et quadrangulus non uidetur magis et minus
suscipere nec aliqua aliarum figurarum

haec enim quae ex quarta specie qualitatis dicta sunt magis
minusue nulla ratione suscipiunt nullus enim dicit plus esse
alium circulum quam alium nec magis esse illud triangulum quam
illud dicitque fortasse    maiorem magis autem non
dicit huius autem rei haec ratio est ut cum sit trianguli
diffinitio figura quae sub tribus rectis lineis continetur si
qua sunt quae hanc diffinitionem in se suscipiant ut et ipsa
tribus rectis lineis contineantur proprie triangulae formae
sunt eodem quoque modo et circulus ita diffinitur circulus est
figura plana quae sub una linea continetur ad quam ex uno
puncto qui intra ipsam est omnes quae exeunt lineae aequae sibi
sunt rursus quadrati diffinitio talis est quadratum est quod
quatuor aequalibus lineis et quatuor rectis angulis continetur
quaecunque igitur uel circuli diffinitionem suscipiunt uel
quadrati aequaliter uel circuli uel quadratae formae sunt si
qua uero non suscipiunt nullo modo sunt si qua uero sunt quae
neque quadrati suscipiunt diffinitionem neque circuli neque
quadrati sunt neque circuli ut est figura quae parte altera
longior dicitur illa enim ita diffinitur parte altera longior
figura est quae sub quatuor lineis continetur rectisque angulis
quam quatuor lineae aequae sibi quidem non sunt contra se uero
positae binae sibi aequae sunt ergo quia huiusmodi figura neque
circuli diffinitionem capit neque quadrati aequaliter neque
circulus neque quadratus est si qua enim cuiuslibet formae
diffinitionem suscipiunt omnino eadem sunt ut qui circuli
circulus qui quadrati quadratus qui trianguli triangulus qui
parte altera longioris parte altera longior et in caeteris
eodem modo si qua uero non suscipiunt ut triangulum circuli
diffinitionem non capit neque omnino circulus est nec potest
dici inter quadratum et triangulum quoniam utraque circuli
diffinitionem non capiunt quadratum quidem plus esse circulum
triangulum uero minus omnino enim utraque a circuli ratione
disiuncta sunt quod his uerbis ab aristotele tractatur

quaecunque enim diffinitionem trianguli suscipiunt et circuli
omnia similiter trianguli uel circuli sunt eorum uero quae non
suscipiunt nihil magis alterum altero dicitur nihil enim
quadratum magis quam parte altera longior forma circulus est
nullum enim ipsorum recipit circuli rationem simpliciter autem
si utraque non recipiunt propositi rationem non dicetur alterum
altero magis non ergo omnia qualia recipiunt magis et minus
horum itaque quae praedicta sunt nihil est proprium qualitatis

nam si hoc diffinitio facit ut demonstret rationem cuiusque
substantiae quaecunque diffinitione discrepant illa etiam ipsa
natura substantiae discrepabunt recte igitur si qua cuiuslibet
rei propositae siue trianguli siue quadrati diffinitionem non
capiunt ab eiusdem natura disiuncta sunt quocirca neque
triangulum neque quadratum neque circulus neque quidquid horum
est suscipiunt magis et minus sed cum haec qualitates sint
non omnes qualitates aequae magis minusue suscipiunt quod si
neque in omni qualitate intentio diminutioque prouenit neque in
sola quod haec eadem in relatione reperias non est magis
minusue suscipere proprium qualitatis quodnam    igitur
qualitatis proprium esse dicendum est id ipse planissime
subterposuit

similia uero et dissimilia secundum solas dicuntur qualitates
simile enim alterum alteri non est secundum aliud quidquam quam
secundum illud quod quale est quare proprium erit qualitatis
secundum eam simile et dissimile dici

simile inquit et dissimile solae retinent qualitates nam quamuis
simile ad aliquid sit tamen hoc ipsum quod dicimus simile non
dicimus nisi quod quale est nam si eadem qualitas sit in
duobus illa in quibus est similia sunt nec est aliud
praedicamentum quod secundum simile et dissimile dici possit et
de aliis quidem omnibus notum est quoniam de nullo dicitur quod
si quis de quantitate affirmet dici posse secundum eam simile
atque dissimile monstratum est secundum quantitatem non simile
et dissimile sed aequale et inaequale praedicari quocirca
quoniam per singula quaeque pergentibus et in omnibus idem
qualitatibus inuenitur et in nullo alio praedicamento esse
perspicitur recte hoc proprium qualitatis esse firmauit sed
quoniam cum de his quae referuntur ad aliquid tractaretur
affectus atque habitus in his quae sunt ad aliquid numerauit
nunc uero eosdem quoque qualitati supposuit ipse sibi quamdam
obiecit quaestionem cur si prius sub iis quae ad aliquid
referuntur ista subiecerit nunc sub qualitatibus ea ipsa
posuerit superius namque monstrauit ea quae essent a se diuersa
easdem species habere non posse cum dicit diuersorum generum et
non subalternatim positorum diuersae species et differentiae
sunt quocirca cum relatio atque qualitas diuersa sint genera
easdem utrique supponi species non oportet hoc est enim quod
dicit

at uero non decet conturbari ne quis nos dicat de qualitate
propositionem facientes multa de relatiuis interposuisse
habitus enim dispositiones eorum quae sunt ad aliquid esse
dicebamus pene enim in omnibus qualitatibus genera ad aliquid
dicuntur non autem aliquid eorum quae singula sunt nam cum
disciplina genus sit hoc ipsum quod est alterius dicitur
alicuius enim disciplina dicitur eorum uero quae singula sunt
nihil ipsum quod est alterius dicitur ut grammatica non dicitur
alicuius grammatica nec musica alicuius musica nisi forte
secundum genus et haec ad aliquid dicuntur ut grammatica
dicitur alicuius disciplina non alicuius grammatica et musica
alicuius disciplina non alicuius musica quapropter quae quidem
singularia sunt non sunt ad aliquid

quam quaestionem ualidissima argumentatione dissoluit his
scilicet uerbis pene enim ea quae sunt in omnibus his generibus
ad aliquid dicuntur eorum uero quae sunt singulatim id est
species nihil huiusmodi sunt haec enim est argumentatio quam
graeci  uocant in huiusmodi affectionibus atque
habitudinibus quae inter ea sunt genera eas solas ad aliquid
posse reduci quae uero species essent illorum generum non posse
in relatiuis sed in qualitatibus numerari ut scientia cum sit
habitudo    habet sub se alias habitudines grammaticam et
geometriam in hoc igitur scientia ipsa quod genus est ad
aliquid semper refertur dicimus enim scientiam alicuius
scientiam grammaticam uero quae eius species est nullus dicit
alicuius esse grammaticam dicatur enim si fieri potest
grammaticam aristarchi esse grammaticam sed omnia quaecunque
dicuntur ad aliquid conuertuntur dicitur ergo et aristarchus
grammaticae aristarchus quod fieri non potest non igitur
grammatica aristarchi ut ad aliquid dicitur est etiam
argumentum non species sed huiusmodi genera ad aliquid
appellari ut cum ipsae quidem species ad aliquid non dicantur
ut grammatica non dicitur alicuius grammatica si quando tamen
est ut species ad aliquid referatur id non secundum se sed
secundum genus ut grammaticae quoniam genus est scientiae quae
relatiua est si quis grammaticam ad aliquid referre contendat
non potest secundum ipsam grammaticam eam ad aliquid praedicare
sed secundum scientiam id est secundum genus suum non enim
dicitur grammatica alicuius grammatica sed fortasse grammatica
alicuius scientia non ergo grammatica secundum grammaticam ad
aliquid dicitur sed secundum scientiam et hoc est quod ait ut
grammatica non dicitur alicuius grammatica nec musica sed
fortasse secundum genus proprium istae dicuntur alicuius ut
grammatica alicuius dicitur scientia non alicuius grammatica
ergo singularum specierum nihil est quod aliqua relatione
praedicetur genera uero harum specierum relatiua sunt quae
paulo superius dixi quod enim ait pene enim in omnibus
qualitatibus genera ad aliquid dicuntur non autem aliquid eorum
quae sunt singula hoc demonstrare uoluit genera ipsa
habitudinum dispositionumque esse relatiua species uero generum
quas singulatim esse dixit ad aliquid nullo modo praedicari
quas idcirco esse singulatim uocauit quia grammatica una est et
rursus musica una scientia uero non una recte igitur species
scientiae singulatim esse nominauit constat igitur quod genera
huiusmodi habitudinum dicantur ad aliquid species uero ad nihil
aliud propria praedicatione referantur quocirca quoniam
huiusmodi species relatiuas non esse demonstrauit nunc quod
reliquum est qualitates esse confirmat

dicimur autem secundum singula quales haec enim et habemus
scientes enim dicimur quod habemus singulas scientias aliquas
quare haec erunt etiam qualitates quae singularia sunt secundum
quas etiam quales dicimur haec autem non sunt eorum quae sunt
ad aliquid

illas esse qualitates superius confirmatum est ex quibus aliqui
quales uocarentur nos autem idcirco grammatici dicimur non quod
uniuersalem scientiam sed quod ipsam grammaticam habeamus et
hoc uere dicitur idcirco nos dici scientes quia grammatici
sumus potius quam idcirco grammaticos quod aliquam scientiam
retinemus nullus enim a generali scientia grammaticus aut
sciens nisi a singulatim    scientia sciens
grammaticusque perhibetur igitur quoniam ex his habitudinum
speciebus quales uocamur ipsae species in qualitate numerandae
sunt sed cum quis grammatica participat de ea etiam genus
dicitur et secundum eam non solum ad grammaticam sed ad
scientiam quoque coniungitur dicitur enim idcirco sciens ergo
quoniam habens grammaticam et sciens et grammaticus dicitur
non potest ulla scientia participare qui singulas non habuerit
qui enim cunctis speciebus caret illi quoque genere ipso
carendum est quare quoniam has species habemus et secundum eas
quales dicimur a grammatica scientes et grammatici nuncupamur
has autem ipsas species monstratum est ad aliquid non referri
recte igitur huiusmodi habitudines quae in alterius relatiuis
species sunt in qualitate numeratae sunt quod si quis hoc
quoque inuitus accipiat aliud addit quo totum quaestionis
uinculum soluetur ait enim

amplius si contingat hoc ipsum et quale et relatiuum esse nihil
est inconueniens in utrisque haec generibus enumerare

nam cum sit uerum unam eamdemque rem duobus diuersis generibus
suppositam esse non posse illud tamen conuenit secundum aliud
atque aliud unam eamdemque speciem duobus generibus posse
subnecti ut in eo quod supra iam dictum est cum socrates
substantia sit pater uero ad aliquid cumque substantia
discrepet atque relatio nihil tamen est inconueniens eumdem
ipsum socratem in eo quod homo est substantiae supponi in eo
quod habet filium relationi quocirca si secundum aliam atque
aliam rem duobus generibus eadem res quaelibet diuersissimis
supponatur nihil inconueniens cadit ita quoque et habitudines
in eo quod alicuius rei habitudines sunt in relatione ponuntur
in eo quod secundum eas quales aliqui dicuntur in qualitate
numerantur quare nihil est inconueniens unam atque eamdem rem
secundum diuersas naturae suae potentias geminis et si contingat
pluribus annumerare generibus quocirca quoniam de qualitate
tractatum est nos quoque orationis cursum ad reliqua
praedicamenta uertamus

 de facere et pati  

suscipit autem facere et pati contrarietatem et magis et minus
calefacere enim et frigefacere contraria sunt et calefieri et
frigefieri et delectari ac contristari quare suscipit
contrarietatem et magis et minus calefacere enim dicitur magis
et minus et calefieri magis et minus et contristari magis et
minus suscipit igitur magis et minus facere et pati de his
itaque tanta dicantur

decursis quatuor praedicamentis quae aliqua quaestione et
consideratione egere uidebantur tenuiter caetera breuiterque
perstringit et de facere quidem et pati nihil in hoc libro nisi
quod contraria suscipiant et intentionem imminutionemque ab
aristotele est disputatum in aliis uero eius operibus plene ab
eo perfecteque tractata sunt ut hoc ipsum de    facere et
patre in his libris quos     inscripsit de
aliis quoque praedicamentis non illi minor in aliis operibus
disputatio fuit ut de eo quod est ubi et quando in physicis et
de omnibus quidem altius subtiliusque in libris quos  
 uocauit exquiritur ac de facere quidem et pati ipse
planissime posuit posse ea suscipere contrarietates dicimus enim
ignem calefacere et frigefacere quod scilicet ad faciendum
refertur dicimus aquam calefieri et frigefieri quod nihilominus
ad patiendi ducitur praedicamentum magis quoque et minus
suscipere apertissimis demonstrat exemplis sic enim magis
calefacere et minus et magis calefieri et minus dicitur atque
haec hactenus ipse enim haec apertissime posuit est autem horum
descriptio talis quod in faciendo quidem actus quidam a
quolibet in aliam rem ueniens consideratur a quo ueniat in
patiendo autem in eo ille actus consideratur in quem uenit
actus enim et passio simul in physicis esse monstrata sunt ac de
facere quidem ac pati ad praesens tempus haec dicta sufficiant

dictum est autem et de situm esse in his quae ad aliquid sunt
quod denominatiue a positionibus dicitur de reliquis autem
quando et ubi et habere eo quod manifesta sunt nihil de his
ultra dicitur quam quod in principio dictum est quia habere
quidem significat calceatum esse armatum esse ubi autem ut in
lyceo in foro quando ut heri et alia quae de his dicta sunt
de propositis itaque generibus sufficiant quae dicta sunt

 de situ et positione  

positio quidem quoniam ipsa est alicuius in iis quae sunt ad
aliquid numerata est sed quoniam omnis res quae ab alio
denominatur aliud est quam idipsum a quo denominata est ut
aliud est qui est grammaticus atque grammatica quamuis
grammaticus a grammatica denominetur ita cum sit positio
relatiua quidquid denominatiue a positionibus dicitur hoc
relatiuorum genere non tenetur positio autem ipsa relatiua est
positum uero est a positione denominatum statio enim cuiusdam
statio est stare uero quoniam a statione denominatum est non
ponitur in eo genere in quo statio fuit quare sub relatione hoc
praedicamentum non inuenitur sed quoniam nihil est ad quod hoc
reducere genus atque aptare possimus dicendum est suum esse
genus ut accumbere ab accubitu stare a statione et caetera
quidem quae idcirco se aristoteles exsequi denegat quoniam
planissima sunt ait enim de reliquis uero id est quando et
ubi et habere propterea quia manifesta sunt nihil de his ultra
dicitur quam quod in principio dictum est et eorum praedicta
ponit exempla

 de ubi et quando  

dicendum autem est breuiter de praedicatione quae est ubi et
quando sicut ipsum ad aliquid per se esse non potest nisi ex
alio aliquo naturam trahat ita et quando et ubi esse non
potest nisi locus ac tempus fuerit locum enim ubi tempus uero
quando comitatur    non est autem idem tempus et
quando nec ubi et locus sed proposito prius loco si qua res in
eo sit posita ubi esse dicitur rursus si certa res in tempore
est quando esse perhibetur ut apollinares ludi cum sint in
tempore quando eos esse dicimus habent autem haec quoque
proprias diuersitates ubi quidem quod aliquoties infinite
dicitur alicubi enim esse dicimus aliquem ut socratem
aliquoties autem diffinite ut in lyceo uel in academia habet
quoque ubi secundum ipsum locum in quo est aliquas
contrarietates sursum enim esse et deorsum ubi esse dicitur
temporum quoque uarietates in eo praedicamento quod est quando
esse manifestum est futura enim et praesentia praeteritaque in
quando praedicamento ueniunt dicimus enim fuisse aliquando
   scipionem consulem romanum nunc esse orientis
imperatorem qui nunc anastasius appellatur futurum autem esse
aliquem quae scilicet secundum quando praedicamentum dicuntur

 de habere  

habere autem est quoddam extrinsecus ueniens neque innatum ei a
quo habetur aliudque quam est illud ipsum a quo habetur in se
retinere ut armatum esse uel uestitum esse habere enim est
uestes atque arma tenere quae cum eo nata non sunt neque aliqua
cum eo qui habet communi natura proprietateque iunguntur sed
quoniam de his aristoteles tacuit nobis quoque nunc eorum
longior tractatus omittendus est

 liber quartus  

expeditis omnibus praedicamentis cur praeter propositum operis
in hanc oppositorum disputationem sit ingressus a multis ante
quaesitum est sed andronicus hanc esse adiectionem aristotelis
non putat simulque illud arbitratur idcirco ab eo fortasse hanc
adiectionem de oppositis et de his quae simul sunt et de
priore et de motu et de aequiuocatione habendi non esse factam
quod hunc libellum ante topica scripserit quodque haec ad illud
opus non necessaria esse putauerit sicut ipse categoriae
prosunt ad sensum topicorum non ignorans scilicet quod
sufficienter in topicis quantum ad argumenta pertinebat et de
his omnibus quae adiecta sunt et de praedicamentis fuisse
propositum sed haec andronicus porphyrius uero hanc adiectionem
uacare et carere ratione non putat cuius hanc prodidit causam
ut enim multa sunt quae quod communibus animi conceptionibus sese
suggererent in huius libri principiis ab aristotele praedicta
sunt ut de aequiuocis et uniuocis et denominatiuis et de his
omnibus quaecunque usque ad substantiae disputationem ad ipsorum
praedicamentorum utilitatem cognitionemque praedicta sunt ita
quaedam fuisse quae essent quidem in communibus sensibus egerent
tamen subtilioris diuisionis modo haec diligenter supposita
sunt ut quid essent proprie teneretur ne falsis opinionibus
traductus non firmus animus luderetur docet autem hoc inquit
etiam ipse ordo congruus rationique conueniens titulorum hanc
adiectionem fuisse perutilem atque necessariam prius enim de
oppositis post uero de his quae simul sunt et de his quae
posteriora sunt post autem de motu ad postremum de habendi
aequiuocatione sermonem faciens libri seriem terminauit idcirco
quod in omnibus quidem praedicamentis ante quaesiuit utrum
possint habere contraria in his uero quae sunt ad aliquid dixit
magnum paruo non posse esse contrarium sed oppositum quid uero
esset oppositum dicere praetermisit ne ordo disputandi
continuus rumperetur hic igitur recte quod illic praetermiserat
prius edocuit in relatiuis quoque de his quae sunt prius
quaeque simul natura gignuntur strictim tetigit quod nunc
diligenter explicat faciendi uero patiendique praedicamenta sunt
in quibus quidam quasi motus agitatioque consideratur necesse
igitur fuit de motu dicere qui naturam faciendi atque patiendi
uellet ostendere quis autem dubitet cuiuslibet sermonis
aequiuocationem monstrare esse perutile quare quoniam habere
quoque praedicamentum est non fuit inconueniens neque superfluum
de habendi aequiuocatione tractasse

 de oppositis  

de oppositis autem quoties solent opponi dicendum est dicitur
autem alterum alteri opponi quadrupliciter aut ut ad aliquid
aut ut contraria aut ut habitus et priuatio aut ut affirmatio
et negatio opponitur autem unumquodque istorum ut figura dicam
relatiua quidem ut duplum dimidio contraria autem ut malo
bonum secundum priuationem et habitum ut caecitas uisui
secundum affirmationem et negationem ut sedet non sedet

illud quoque quaeritur utrum oppositionis nomen aequiuoce
praedicetur dicimus enim quatuor modis opponi aut ut contraria
aut ut aliquid aut ut habitum et priuationem aut ut
affirmationem et negationem hic ergo contenditur utrum
aequiuocatio quaedam circa has quatuor diuersitates sit an
idipsum quod dicimus oppositum generis uice praedicetur ut sit
uniuocum sed in hoc stoicorum peripateticorumque diuersa
sententia fuit et ut ipsi inter se peripatetici diuerse sectati
sunt stoicorum quoniam longa sententia est praetermittatur
aliis autem peripateticis placet nomen hoc oppositi de subiectis
aequiuoce praedicari ita affirmantibus quoniam aristoteles ita
dixit de oppositis quoties solent opponi dicendum est hoc id
est quoties ad multiplicitatem pertinet aequiuocationis sed qui
melius iudicauere hi oppositionis nomen generis loco dicunt
debere praedicari idcirco quod cum nomen oppositionis de
subiectis quatuor oppositionibus praedicetur ab his quoque
diffinitio non oberret sunt enim opposita quae in   
eodem secundum idem in eodem tempore circa unam eamdemque rem
simul esse non possunt quod per singula quaeque pergentibus in
singulis oppositis inuenitur namque album et nigrum quae sunt
contraria uno eodemque tempore circa unum idemque corpus
partemque corporis simul esse non possunt nec seruus atque
dominus eiusdem eodem tempore idem seruus idem dominus est nec
habitus et priuatio quis enim dicat in eodem oculo uno eodemque
tempore et uisum posse esse et caecitatem iam uero affirmatio et
negatio quam repugnantes sint quamque in eodem simul esse non
possint nulli dubium est quare si ea quae sub oppositione
ponuntur oppositionis nomen diffinitionemque suscipiunt quid est
dubium oppositionem non aequiuoce praedicari his igitur
positis ad eorum distantias differentiasque ueniamus

quaecunque igitur ut relatiua opponuntur ea ipsa quae sunt
oppositorum dicuntur aut quomodolibet aliter ad ea ut duplum
dimidii ipsum quod est alterius dicitur duplum alicuius enim
duplum sed et scientia scibili tanquam relatiua opposita est et
dicitur scientia hoc ipsum quod est scibilis et scibile hoc
ipsum quod est ad oppositum dicitur id est ad scientiam scibile
enim aliquo dicimus scibile id est scientia quaecunque ergo
opposita sunt tanquam ad aliquid ipsa quae sunt aliorum
dicuntur aut quomodocunque ad se inuicem

ea quidem huius oppositionis quae secundum relationem dicuntur
et per seipsa plana atque uulgata sunt et superiori relationis
disputatione iam cognita illa enim sunt ad aliquid quaecunque id
quod sunt aliorum dicuntur uel quomodolibet aliter ad ea ut
seruus domini seruus et dominus serui dominus et magnum ad
paruum dicitur et rursus paruum refertur ad magnum quod si hoc
in relatiuis omnibus inuenitur nulla est dubitatio quin etiam in
his hoc deprehendi possit quae secundum ad aliquid opponuntur
ut ea ipsa id quod sunt oppositorum dicantur uel quomodolibet
aliter ad opposita ut si est seruus domino oppositus dominus
serui dicatur id est oppositi sui et rursus si dominus seruo
oppositus est domini seruus dicatur paruum uero ad magnum et
magnum ad paruum id est ad oppositum sibi atque hoc quidem in
omnibus secundum ad aliquid oppositionibus inueniri necesse est
quocirca sit haec proprietas eorum quae secundum ad aliquid
opponuntur quod ea ipsa quae sunt ad opposita referuntur et
ipsorum esse dicuntur his ergo ante constitutis docet
differentiam qua inter se ea quae secundum contrarietatem
dicuntur uel ea quae secundum ad aliquid discrepant atque
dissentiunt ait enim

illa uero quae ut contraria opponuntur ipsa quidem quae sunt
nullo modo ad se inuicem dicuntur contraria uero sibi inuicem
dicuntur neque enim bonum mali dicitur bonum sed contrarium
nec album nigri album sed contrarium quare differunt a se
inuicem hae oppositiones

   dictum est in his quae secundum ad aliquid opponuntur
quod ea ipsa id quod sunt ad id quod sibi est oppositum
dicerentur contraria uero et ipsa quidem opponuntur sibi sed id
quod sunt ad opposita non dicuntur contraria autem dicuntur
hoc autem huiusmodi est bonum malo contrarium dicimus esse et
rursus malum bono nigrum quoque albo contrarium putamus
nihilominus quoque album nigro sed cum hoc arbitramur non tamen
dicimus ea id quod sunt esse oppositorum si enim diceremus id
quod est bonum esse oppositi sui non diceretur bonum malo esse
contrarium sed bonum esse mali bonum nec ita praedicationem
quis faceret nigrum albo esse contrarium sed nigrum albi esse
nigrum hoc est enim id quod est nigrum dici ad oppositum suum
si quis dicat nigrum albi esse nigrum quod quoniam non dicitur
ea ipsa quae sunt non dicuntur oppositorum ea scilicet quae sibi
ut contraria uidentur opponi sed quoniam dicimus bonum malo
contrarium et nigrum albo contrarium quanquam id quod sunt
oppositorum non dicantur tamen ad opposita ut contraria
nominantur atque hoc est quod ait ipsa quidem quae sunt nullo
modo ad se inuicem dicuntur contraria uero sibi inuicem
dicuntur non enim dicitur bonum mali bonum hoc est enim id quod
est oppositi praedicare sed dicimus bonum malo contrarium
quocirca differunt ea quae similiter ad aliquid opponuntur his
quae secundum contrarietatem sibi sunt opposita quod ea quidem
quae secundum relationem opposita sunt id quod sunt oppositorum
dicuntur illa uero quae ut contraria ipsa quidem quod sunt
oppositorum nomine minime sed tantum contraria praedicantur ut
bonum contrarium esse dicatur oppositi sui non boni dicimus enim
bonum malo contrarium cum non dicamus bonum mali bonum sed
quoniam differentiam secundum ad aliquid oppositionis
contrariorumque monstrauit ipsorum inter se contrariorum
differentiam discrepantiamque persequitur

quaecunque uero contrariorum talia sunt ut in quibus nata sunt
fieri uel de quibus praedicantur necessarium sit alterum
ipsorum inesse nihil horum est medium quorum uero non
necessarium est alterum inesse horum aliquid est medium omnino
ut languor et sanitas in corpore animalis natura habent fieri et
necessarium est alterum esse animalis in corpore uel languorem
uel sanitatem par quoque et impar de numero praedicantur et
necessarium est alterum in numero esse aut impar aut par et
nihil est in medio eorum neque inter languorem et sanitatem
neque inter par et impar quorum uero non est necessarium alterum
inesse horum est aliquod medium ut nigrum et album in corpore
natura habent fieri et non est necessarium alterum horum inesse
corpori non enim omne corpus aut album aut nigrum est prauum
quoque et studiosum praedicantur quidem de homine et de aliis
multis sed non est necessarium alterum horum inesse illis de
quibus praedicantur non enim omnia uel praua uel studiosa sunt
sed est horum medium aliquid ut albi quidem et nigri   
fuscum et pallidum et quicunque alii colores praui uero et
studiosi quod neque prauum neque studiosum est in aliquibus
itaque nomina posita sunt iis quae media sunt ut albi et nigri
fuscum et pallidum et alii colores in aliquibus autem nomina
quidem medio assignare promptum non est sed per utrorumque
extremorum negationem quod medium est determinatur ut neque
bonum neque malum neque iustum neque iniustum

breuis contrariorum partitio hoc modo facienda est contrariorum
alia sunt habentia medietatem alia uero non habentia et eorum
quorum est aliquid medium in aliis plures medietates in aliis
uero una tantum medietas inuenitur atque horum aliquae
medietates propriis nominibus appellantur in aliquibus uero
ipsae quidem medietates propriis appellationibus carent
contrariorum uero negatione signantur sed haec quae dicta sunt
a primordio repetentes propriis probemus exemplis illa uero
contraria quae medio carent talia sunt ut necesse sit alterum
eorum proprio inesse subiecto ut est aegritudo et sanitas omne
enim corpus in quo aegritudo sanitasque uersatur aut aegrum aut
sanum est atque ideo quoniam aegritudo et sanitas medietate
carent alterutrum eorum inerit ei subiecto in quo utraque nata
sunt fieri et de quo praedicantur nam quoniam in corpore
animalis sanitas et aegritudo fieri nata est id est ita fieri
solet et ita omne natum est animal ut aut sanum esse possit aut
aegrum et quoniam de animalis corpore aut sanum aut aegrum
praedicatur necesse est quoniam haec medio carent in omni
corpore animalis aut aegritudinem aut sanitatem esse quocirca
eorum quae medio carent necesse alterum interesse subiecto et
quaecunque talia sunt ut alterum ipsorum subiecto inesse necesse
sit nulla inter ea medietas clauditur illa uero contraria in
quibus aliqua medietas est non sunt talia ut eorum necesse sit
alterum inesse subiecto nam in illis quae medio carent idcirco
alterutrum subiecto inesse necesse est quod eorum medietas nulla
est quae possit interea subiectae inesse substantiae ut in
numero quoniam paritas et imparitas medium nihil habent omnis
enim numerus aut par aut impar est nec est quod propterea numero
inesse possit ideo omnis numerus aut par aut impar est in his
uero quae inter se medietatem aliquam complectuntur non est
necesse semper alterum contrariorum inesse potest namque inesse
medietas ut in colore quoniam album atque nigrum contrarietatis
uice diuersa sunt habent autem medium quod est rubrum uel
pallidum idcirco non omne corpus uel album uel nigrum est
quoniam potest aliquando in subiectis corporibus albi atque nigri
medietas inueniri uidemus namque rubrum corpus ut rosam
multosque praeterea flores quos uerni temporis clementia
parturit recte igitur dictum est eorum quorum non sunt aliquae
medietates alterum semper inesse subiectis et in quibus necesse
est alterum inesse fieri non posse quin illic medietas ulla sit
eodem quoque modo et quae medietates habent non   
necessario alterutra subiectis inesse et quae non est necesse
alterutra subiectis inesse non est dubium quin illic quaedam
possit esse medietas sed in aliquibus quidem plures in
aliquibus autem una est medietas ut in colore inter album atque
nigrum plures medietates sunt est enim ut dictum est rubrum
est quoque pallidum eodem quoque modo uenetum et multa
praeterea huiusmodi in calido uero atque frigido una medietas
est quae dicitur tepor horum autem quibus una medietas est in
aliis nomen est positum in aliis non et positum quidem nomen
est ut inter calidum frigidumque hanc enim medietatem tepidum
esse praedicamus non est uero positum in eo quod aristoteles
ipse sic dixit improbi uero et probi quod neque probum est
neque improbum nam quoniam bonum atque malum sibi sunt
contraria non autem necesse est omne quod boni maliue
susceptibile est uel bonum esse uel malum idcirco dixit bonum
malumque cum sint contraria habere quamdam medietatem cui
nomen positum quidem non sit sed nihilominus eam quis inter has
contrariorum naturas inueniet nam quod dictum est a
posterioribus inter bonum malumque esse ea quae dicantur
indifferentia ut interest uirtutem atque turpitudinem quae
utraque sibi sunt contraria diuitiae et pulchritudo quae ut
stoici putant neque mala neque bona sunt atque idcirco
indifferentia nominauere sed hoc ipsum quod dicimus indifferens
apud priores nomen non erat et a posterioribus inuentum est
aristoteles autem qui hoc nomine usus nunquam est ait probum
atque improbum habere quidem aliquam medietatem uerumtamen eam
nullo nomine nuncupari sed eam utriusque contrarii negotiatione
diffiniuit ait enim medietatem probi atque improbi esse quod
neque probum esset neque improbum ut iusti atque iniusti
medietas est quod neque iustum neque iniustum est sed ne
uideatur inconueniens aliquid negationibus diffiniri ipse ait
in aliquibus uero non est nomine assignare medietatem utriusque
uero negatione diffinitur namque ubi est una medietas si
utraque contraria sint remota sola tantum medietas permanebit
ut in eo quod est bonum et malum quoniam his una medietas est
sublato bono atque malo solum quod neque bonum neque malum est
relinquitur quocirca tota rursus diuisio breuiter assumenda est
eorum quae sunt contraria quorum necesse est semper alterum
inesse in his in quibus ea secundum propriam naturam inesse
contingunt ea nullam inter se retinent medietatem ut in corpore
sanitas et aegritudo in numero paritas atque imparitas
quaecunque uero in his in quibus esse possunt non ita sunt ut
eorum necesse sit alterum inesse haec aliquam inter se
qualitatem medietatis amplectuntur ut albedo atque nigredo
rubrum frigidum atque calidum teporem horum autem alia sunt
quae unam solam continent medietatem alia uero quae multas et
multas ut inter album atque nigrum pallidum uenetum quae
medietates sunt inter calidum atque frigidum una sola est
medietas tepor    horum autem quae unam retinent
medietatem in aliis nomina sunt posita ut in eo ipso calore ac
frigore est enim tepor medietas caloris atque frigoris in
aliquibus uero nomen positum non est ut in eo quod est bonum
atque malum iustum atque iniustum in his enim medietas nomen
positum non habet sed utrorumque contrariorum negationibus
diffinitur ut dicamus eam esse boni atque mali medietatem quod
neque bonum est neque malum eamque esse iusti et iniusti
medietatem quae utraque contrarietate summota utrorumque
negatione relinquitur ut est neque iustum neque iniustum

priuatio autem et habitus dicitur quidem quae habent fieri circa
idem aliquid ut uisio et caecitas circa oculum uniuersaliter
autem dicendo in quo natus est habitus fieri circa hoc idem
dicitur utrumque horum

ordine tertiam speciem propositae oppositionis exsequitur eam
quae secundum habitum priuationemque dicitur atque in ea unam
similitudinem posuit quae illi est cum contrarietate coniuncta
nam sicut ea quae sunt contraria circa idem sunt ut album
quoniam semper in corpore est nigrum quoque semper est in
corpore et iustitia quoniam semper animo inserta est
iniustitia quoque mentis est uitium ita quoque ea quae secundum
priuationem habitumque dicuntur circa idem semper necesse est
inueniri ut quoniam uisus habitus est habemus enim uisum et
uisus est in oculo et circa oculum caecitas quoque quae
priuatio uisus est praeter oculum non est auditus etiam qui
habitus est quoniam circa aures est eius quoque priuatio quae
surditas dicitur ab auribus non recedit ita quoque et circa
quod fuerit habitus circa idem ipsum illius habitus priuatio
consideratur atque hinc regulam dat uniuersaliter enim dicit in
quo sit habitus in eo fieri priuationem quid uero sit priuari
continuata dispositione subiunxit

priuari autem tunc dicimus unumquodque susceptibilium habitus
quando id quod natum est habere et quando natum est habere
nullo modo habet

quid sit priuatio hac aristoteles diffinitione conclusit neque
enim quaecunque non habent uisum caeca dicuntur nec uero surdum
est omne quod non sentit auditum nemo enim neque parietem
caecum dixerit nec surdum lapidem nec quidquid huiusmodi est
sed ea sola priuari dicimus habitu quaecunque aut habuere
habitum eoque caruere aut habere potuere et non habent parietem
autem idcirco non dicimus caecum quod in eo uisus naturaliter
uenire non potuit paruos uero catulos quibus uisus non est non
satis digne aliquis caecos esse pronuntiet eo enim tempore
nondum naturaliter uisum habere possunt si uero exhaustis diebus
quibus his oculi patefieri et lucem haurire naturaliter possunt
non habeant uisum eos caecos esse manifestum est at uero neque
ostrea dicuntur edentula quoniam naturaliter non habent dentes
sed nec infantulos quibus adhuc nondum huiusmodi aetas est ut
habeant dentes uocamus edentulos sed si aut is qui ante habuit
dentes amiserit aut quo iam tempore    habere
naturaliter debet dentes non habet ut si quis puerorum septimo
anno omnino nullum creauerit illos iure edentulos appellamus
atque hoc est quod ait

edentulum enim dicimus non qui non habet dentes nec caecum qui
non habet uisum sed quando qui debuit habere non habet quaedam
enim a generatione neque dentes neque uisum habent sed non
dicuntur edentula neque caeca

hoc est non omne quod non uidet caecum nec quod dentes non
habet edentulum appellamus plura enim sunt quae aut omnino aut
certo tempore naturaliter haec habere non possunt sed est illa
priuatio quoties is habitum non habet qui habere naturaliter
potest et eo tempore cum iam per naturam illius esse compos
habitus possit uel si habens quis retinensque habitum illum
cuiuslibet incursione casus amiserit ut in pueris iam adultis si
non habeant dentes nam quoniam homines sunt possunt habere
quod si habentes amiserint edentuli dicuntur si uero omnino non
creuerint dentes quoniam iam pueris atque adultis ut dentes
haberent naturaliter poterat euenire id quod casu aliquo uel
aegritudine officiente factum est eos edentulos et habitu
dentium priuatos esse nominamus

priuari uero et habere habitum non est habitus et priuatio
habitus enim est uisus priuatio uero caecitas habere autem
uisum non est uisus nec caecum esse caecitas priuatio enim
quaedam est caecitas caecum uere esse priuari et non priuatio
est

hic uerissima ratione monstratur utrum ea quae sub priuatione
atque habitu cadant priuationes sint atque habitus an minime
nam quoniam habitus est uisus priuatio uero caecitas sub habitu
uero est habere uisum et sub priuatione esse caecum utrum
habere uisum idem sit quod ipse qui habetur uisus et utrum idem
sit caecum esse quod caecitas perspicaciter intuentibus aliud
quoddam est habere aliquid quod habetur tres namque res sunt in
eo in quo est habitus is qui habet ea res quae habetur et
habere ut est is qui uidet et ipse uisus et hoc ipsum quod ex
utrisque fit ex eo scilicet qui uidet et uisu quod est uidere
distat autem et uidere ab eo qui uidet et hoc ipsum uidere
rursus a uisu aliud est enim id quod fit quam is qui facit
uidere autem uidens operatur aliud est igitur uidere quam
uidens distat autem uidere etiam a uisu aliud namque est id
quod fit quam id per quod aliquid geritur uidere autem per uisum
fit distat ergo uidere ab eo ipso qui ipsum uidere efficit
uisu sed uidere uisum habere est uisum autem habere habitum
retinere est et uisus habitus est non est igitur idem habitus
et quid est sub habitu id est quemlibet habitum retinere eodem
quoque modo etiam in priuatione et illic quoque tres sunt res
is qui priuatur hoc ipsum quod fit id est priuari et ipsum quo
quis priuatur id est ipsa priuatio quod si distat is qui habet
eo ipso quod est habitum habere distat et is qui priuatur eo
quod est priuari quod si etiam distat quod est habere habitum
   illo ipso habitu qui habetur distat necessario id quod
est priuari illa ipsa scilicet priuatione qua quisque priuatur
quare neque id quod sub habitu est habitus appellari potest
neque id quod sub priuatione priuatio recte igitur dictum est
habitum habere non esse habitum priuarique non esse priuationem
cui rei aliqua quaedam ualidior uis argumentationis adiungitur
quam aristoteles ita pronuntiat

amplius si idem esset caecitas et caecum esse utrumque de eodem
praedicaretur sed caecus dicitur homo caecitas uero nullo modo
homo dicitur

si idem inquit esset caecitas quod est esse caecum de quocunque
caecum esse diceretur de eo quoque caecitas praedicaretur sed
caecum dicimus esse hominem caecitatem uero ipsum hominem nullus
dicit quare quoniam in utrisque diuersa est praedicatio et de
quo caecitas dicitur non de eo dicitur caecum rursumque de quo
caecum esse praedicatur is caecitas dici non potest non est
dubium quin aliud sit caecum esse quam caecitas id est
priuationem esse aliud quam priuari sed quamuis distent aequali
tamen oppositionis uice funguntur quod ipse loquitur sic

opposita uero etiam haec uidentur esse priuari et habitum
habere sicut priuatio et habitus modus enim oppositionis idem
est nam sicut caecitas uisui opposita est sic caecum esse ad
uisum habere oppositum est

aequa namque proportione sibi priuatio atque habitus opponuntur
et ea quae sub priuatione habituque clauduntur cur enim si
priuatio atque habitus id est uisus et caecitas sibi sunt
opposita non etiam uidere atque esse caecum eodem modo inuicem
sibimet opponantur quare quanquam haec distent tamen modus in
his oppositionis aequalis est

non est autem neque id quod sub affirmatione et negatione iacet
affirmatio et negatio affirmatio namque oratio est affirmatiua
negatio autem oratio negatiua horum uero quae sub affirmatione
et negatione sunt nullum est oratio sed res ipsae dicuntur
autem etiam haec esse opposita alterutris sicut affirmatio et
negatio nam in his modus oppositionis est idem sicut enim
affirmatio aduersus negationem opposita est ut quae sedet ei
quae non sedet sic et res quae sub utroque positae sunt sedere
quempiam et non sedere

ad quartam oppositionis speciem transitum fecit quae secundum
affirmationem negationemque dicitur affirmatio autem est quae
aliquam rem alicui quadam participatione coniungit negatio uero
quae aliquam rem ab aliqua re quadam separatione disiungit ut
est omnis homo est animal animal enim ad hominem haec oratio
iungit participat enim homo proprio genere scilicet animal
negatio uero homo lapis non est disiungit enim naturam lapidis
ab humanitate qui negat sed multa de his in lib de
interpretatione dicenda sunt quare plenior horum disputatio in
tempus aliud differatur aristoteles uero simplicissime et pene
incuriose propter eos qui instituuntur diffinitiones
affirmationis negationisque signauit dicens negationem
affirmationemque affirmatiuas    esse negatiuasque
orationes quod si examinatius ac subtilius definisset
affirmationem per affirmatiuam orationem non diffiniret nam si
dubium est quid sit affirmatio nihilo magis clarum atque
perspicuum est quid sit affirmatiua oratio idcirco quod si quis
nescit quid sit affirmatio idem sine dubio nesciturus est quid
oratio sit affirmatiua sed idcirco hic indulgentius terminauit
quod in libro   utriusque ueram plenamque uim
diffinitionis aptauit eadem quoque in his ratio est quae sunt
sub affirmatione et negatione quae in his quae sub priuatione
atque habitu ponebantur nam sicut non est idem habitus atque
priuatio quod habere habitum atque priuari ita non idem est
affirmationem et negationem esse quod est sub affirmatione et
negatione affirmatio est uerbi gratia sedet socrates negatio
uero non sedet socrates sub affirmatione autem hoc ipsum sedere
socratem id est hoc quod sub affirmatione dicit facere sub
negatione uero non sedere socratem id est non facere id quod
negatio submouet hoc autem ita probatur quod omnis affirmatio
omnisque negatio orationes sunt sicut eorum supradicta
diffinitio determinatioque monstrauit sedere autem et non
sedere id est facere et non facere orationes non sunt quod si
affirmatio et negatio orationes sunt dicitur id quod sub
affirmatione et negatione est ea ipsa affirmatione et negatione
distare sed in hoc seruant illam quoque similitudinem quod ea
ipsa sibi sunt opposita quae secundum affirmationem
negationemque dicuntur sicut enim ipsa affirmatio quae dicit
sedet socrates et quae dicit non sedet socrates ita quoque
idipsum quod est sedere socratem et non sedere certa ratione
similitudinis opponuntur sed quoniam quatuor species
oppositionis dictae sunt nunc aristotelis uestigia persequentes
earum differentias colligamus quae sunt numero sex nam si quae
res sint quatuor easque differre a se ac distare uolumus sex
solas differentias inuenimus cum enim primam differre a secunda
ac tertia atque quarta ponimus tres sunt differentiae item
secundam rem a prima re differre ostendere atque demonstrare
superfluum est cum enim primae rei ad secundam distantiam
colligeremus quid secunda distaret a prima docuimus relicta
igitur primae ad secundam rem differentia secundae et tertiae
item secundae quartaeque differentiae monstrabuntur quae sunt
duae quae tribus superioribus iunctae quinque solas efficiunt
restat tertiae rei quartaeque distantia nam primae ad secundam
atque tertiam demonstrata est discrepantia cum prima a secunda
distaret atque eodem modo a tertia monstrabamus id his probatur
exemplis nam cum oppositio ea quae est secundum ad aliquid ab
his oppositionibus quae sunt secundum contrarietatem priuationem
atque habitum atque affirmationem et negationem distare
proponitur tres sunt differentiae cum uero ea quae secundum
priuationem atque habitum oppositio est a contrariis et ab
affirmatione negationeque discrepat    duae sunt
differentiae quae iunctae superioribus quinque perficiunt
idcirco enim quid distaret habitus atque priuatio ea oppositione
quae relatiua est praetermisimus quoniam prius monstrauimus
quid relatiua oppositio ab habitu priuationeque differret non
est enim dubium aequam esse in utrisque differentiam cum una ab
alia discrepauerit restat una sola differentia quae est
contrariorum ad affirmationem scilicet et negationem
praetermissa namque est contrariorum differentia de relatiua
scilicet et secundum habitum priuationemque oppositione quid
haec superius a contrarietate distaret monstratum est quare
quoniam quot sunt horum differentiae cognitum est ad sequentis
operis ordinem ueniamus

quod autem priuatio et habitus non sic oppoununtur ut ad aliquid
manifestum est neque enim dicitur hoc ipsum quod est oppositi
uisus enim non est caecitatis uisus nec alio ullo modo ad ipsum
dicitur similiter autem neque caecitas sed priuatio quidem
uisus caecitas dicitur caecitas uero uisus non dicitur amplius
ad aliquid omnia reciproce dicuntur quare et caecitas si esset
eorum quae ad aliquid sunt utique conuerteretur ad illud ad quod
dicitur sed non conuertitur neque enim uisus dicitur
caecitatis uisus

et caetera quidem quae sunt differentia perspicue superius in
contrariorum differentia relatiua oppositione ante praemissa
sunt unam namque differentiam contrariorum relatiuorumque dixit
esse quod contraria non ita ut ea quae sunt ad aliquid
conuerterentur neque enim quis pronuntiat malitiam bonitatis
esse malitiam neque bonitatem malitiae esse bonitatem uelut
filium patris esse filium rursusque patrem filii patrem eadem
quoque et in his quae secundum priuationem habitumque redduntur
dicitur differentia nam sicut ea quae sunt ad aliquid opposita
aduersum semetipsa redduntur et omnia ad opposita praedicantur
non eodem modo in habitu atque priuatione est nullus enim dicit
caecitatis esse uisum nec rursus uisus esse caecitatem quocirca
si ea quae sunt relatiua ad opposita praedicantur conuersimque
dicuntur cum enim sit oppositus filio pater pater filii
dicitur scilicet ad oppositum rursusque conuertitur ut patris
filius appelletur quoniam hoc in his quae sunt secundum
priuationem et habitum non dicitur neque enim cum sit uisus
oppositus caecitati secundum priuationem atque habitum dicitur
uisus caecitatis id est nunquam secundum hanc oppositionem
aliquid oppositi praedicatur neque conuertitur neque enim
dicitur caecitas uisus recte priuatio atque habitus non in eadem
qua relatiua sed in alia specie numerata sunt

   quod autem neque ut contraria opponuntur ea quae
secundum priuationem et habitum dicuntur ex his manifestum est
quorum enim contrariorum nihil est medium necesse est in quibus
nata sunt fieri aut de quibus praedicantur alterum ipsorum
inesse semper horum enim nihil erat medium quorum alterum
necessarium erat inesse susceptibili ut languorem et sanitatem
et impar et par quorum uero aliquod est medium nunquam
necessitas est omni susceptibili inesse alterum neque enim
necesse est omne susceptibile candidum uel nigrum esse neque
frigidum neque calidum horum enim medium aliquid nihil prohibet
esse horum etiam erat aliquid medium quorum non erat
necessarium alterum inesse susceptibili praeter illa quibus
naturaliter unum inest ut igni calidum esse et niui candidum
in his enim determinate necessarium est alterum inesse et non
alterutrum non enim possibile est ignem frigidum esse neque
niuem nigram quare omni quidem susceptibili non est necessarium
alterum eorum inesse sed solum quibus naturaliter unum inest
his determinate unum non alterutrum inesse contingit

prolixitatem textus idcirco contraxi quod et ea ipsa quae
dicuntur supra iam dicta sunt nec longior ordo possit aliquod
creare fastidium quod nos hac textus diuisione seiunximus et
prius quidem proponit ante oculos omnes inter se contrariorum
differentias quas ipse quantum potero breuissime commemorabo
ait enim contrariorum quae mediis carent semper alterum inesse ei
quod illas contrarietates suscipere potest ut aegritudo et
sanitas quoniam semper in animalis corpore reperitur et ea sine
ullo est aduersus suum contrarium medio idcirco omne corpus
animalis semper aut aegrotat aut sanum est et semper alterum
aut sanitatis aut aegritudinis inest ei quod has suscipit
contrarietates eorum uero contrariorum quae habent aliquam
medietatem non necesse est semper alterum inesse ei cui
accidunt ut album atque nigrum cum sint utraque contraria
quoniam habent aliquam medietatem ut rubrum ueniunt autem
semper in corpora non necesse est omne corpus fieri aut album
aut nigrum quoniam potest aliquando contingere ut illa eorum
medietas corpori cuilibet eueniat atque hoc ita est in iis quae
medio non carent quae ipsa mediata uocamus exceptis his quibus
una contrarietas est insita per naturam ut nix alba est ignis
calidus in his enim unam semper necesse est euenire non aliam
nec utrumlibet sed diffinite unam id enim non uenit in ignem
ut aliquando sit calidum aliquando frigidum aliquando uero quod
horum medietas est tepidum sed semper naturali calore
succenditur nec nix aliquando fit nigra nec rursus rubea nec
ullis aliis coloribus permutatur sed solum semper alba est cum
haec ita sint ea quae secundum habitum priuationemque
opponuntur si et ab his contrariis distare monstrata sint quae
mediis carent et ab his quae intra se quamdam medietatem
qualitatis includunt et ab his quoque quae cum mediata
   sint tamen diffinite alicui insunt perfecte
monstratum est ea quae secundum habitum et priuationem sunt a
contrariis discrepare quare quid distent aristotele teneamus
auctore

in priuatione uero et habitu neutrum horum quae dicta sunt uerum
est neque enim semper susceptibili necessarium est alterum
inesse eorum quod enim nondum naturam habet ad uidendum neque
caecum neque uisum habens dicitur ideoque non erunt haec talium
contrariorum quorum nihil est medium sed neque quorum est
medium necessarium enim est omni susceptibili alterum istorum
inesse quando enim iam natum fuerit ad habendum uisum tunc aut
caecum aut habens uisum dicetur et horum non determinate
alterum sed alterutrum contingit non enim necessarium est uel
caecum uel habens uisum esse sed quod contingit in contrariis
autem quibus medium est nunquam necessarium fuit omni
susceptibili alterum inesse sed quibusdam et his determinate
unum sed non quod contingit unde palam est quod secundum
neutrum modum tanquam contraria opposita sunt haec quae
secundum priuationem et habitum opponuntur

dat primo differentias quibus ea quae sunt secundum habitum et
priuationem opposita ab iis quae sunt immediata contrariis
distent in his enim contrariis quae medium non habent semper
necesse est ipsorum alterum inesse ei quod his ipsis subiectum
est in habitu uero et priuatione non ita est non enim semper
quaelibet res aut habitum habet aut priuationem sed est tempus
quando utrumque non habeat ut catuli quibus nondum per naturam
oculi patent illos enim nec habere habitum dicimus quoniam non
uident nec priuatos uisu quoniam paruuli adhuc uisum per
naturam habere non possunt igitur horum quae sibi secundum
priuationem habitumque sunt opposita non semper alterum subiecto
inest eorum sed eorum quae sunt contraria immediata id est
medio carentia semper alterum susceptibili inest distat igitur
ea quae secundum habitum et priuationem est oppositio iis quae
secundum contraria putantur opponi sed quoniam sunt quaedam
contraria quae insunt alicui per naturam ut niui album igni
calidum coruo nigrum etiam ab his discrepat oppositio
priuationis et habitus ea enim quae per naturam insunt
diffinita sunt et nullo modo permutantur ut est album niui non
enim nix aut alba aut nigra est sed tantum alba et coruus non
aut albus aut niger sed solum niger in priuatione uero et
habitu una res esse non potest diffinita sed semper aut priuatio
contingit aut habitus et hoc est quod ait et horum non
diffinite alterum sed aut hoc aut illud neque enim necesse est
aut caecum esse aut habentem uisum diffinite subaudiendum est
catulus enim qui per naturam nondum uidet aut habitum habiturus
est id est uisum aut eo priuandus est ut sit caecus sed non
diffinite unum sed aut hoc aut illud indiffinite contingit
distat igitur haec oppositio his contrariis quae aliquibus per
naturam immutabiliter accidunt restat igitur ut his   
contrariis quae mediata sunt hanc oppositionem differre doceamus
in illis enim non semper necesse erit contraria inesse subiecto
idcirco quod eorum medietates possint subiectis euenire
substantiis ut album uel nigrum quod non est alicui per naturam
sed tantum secundum accidens possunt enim utraque non esse in
corporibus quoniam his uel rubrum uel pallidum quae sunt eorum
medietates eueniunt in priuatione uero id et habitu non est
quando enim poterit per naturam habere habitum utrisque quae ea
suscipiunt carere non possunt catulus enim cum per naturam
uidere potuerit aut habitum habere dicitur et est uidens aut
priuationem si fuerit caecus ita semper ab eo tempore quo illi
per naturam utrumlibet habere concessum est alterutrum
retinebit id est aut priuationem retinebit aut habitum
quocirca si in his contrariis quae medio non carent potest fieri
ut utraque contraria in subiecto non sint in priuatione uero et
habitu ab eo tempore quo per naturam potest utrumque retinere
fieri non potest nisi eorum habeat alterum distant haec quoque
mediata ab his quae secundum uim priuationis atque habitus
opponuntur sed ante monstratum est et his contrariis quae per
naturam essent et iis quae medio carerent hanc oppositionem
esse dissimilem recte igitur positum est priuationis atque
habitus oppositionem ab his quae opponuntur ut contraria
discrepare

amplius in contrariis quidem existente susceptibili possibile
est in alterutrum fieri mutationem nisi alterum alicui
naturaliter insit ut igni calidum esse namque possibile est
quod sanum est languere et candidum nigrum fieri et ex
studioso prauum et ex prauo studiosum possibile est fieri
prauus enim ad meliores consuetudines deductus et ad doctrinas
et si modicum aliquid proficiat ut melior sit si uero semel uel
modicum crementum sumpserit palam est quod aut perfecte
mutabitur aut satis multum incrementum sumet semper enim bene
mobilior ad uirtutem fiet uel quodcunque crementum sumpserit a
principio quare uerisimile est amplius eum sumere crementum et
hoc dum semper fit perfecte in contrarium habitum restituetur
nisi forte tempore suspensum sit uerum in priuatione et habitu
impossibile est mutationem in alterutrum fieri sed ex habitu
quidem in priuationem fit mutatio a priuatione uero in habitum
impossibile est neque enim qui caecus factus est rursus uidit
neque cum esset caluus rursus comatus est factus nec cum esset
sine dentibus dentes iterum orti sunt

aliam rursus contrariorum et huius oppositionis quae secundum
habitum priuationemque dicitur discrepantiam ponit ea enim quae
contraria sunt possunt in alterna uariatis uicibus permutari
quod enim calidum est potest effici frigidum rursusqua quod
trigidum est potest in caloris uerti qualitatem his tamen ut
dictum est solis exceptis quibus una quaelibet res contrariorum
naturaliter insita est in his enim solis fieri non potest
alterna mutatio in his uero quae accidenter et non per naturam
subiectis    eueniunt fit semper in contraria permutatio
ut ex sano aegrum ex aegro rursus sanum corpus efficitur
animalis iam uero illud uerum est ex bono procliuior semper
semita uidetur ad malum et facillima esse ex probitate ad
malitiam permutatio quod terentiano docetur exemplo a labore
procliuem ad libidinem sed quanquam difficilis sit transitus ad
uirtutes a turpitudine uitiorum aristoteles tamen fieri posse
hunc transitum confirmat huius enim philosophi sententia est
uirtutes non esse scientias ut socrates ait neque ut stoici
naturaliter eas esse sed discibiles et per quamdam boni
consuetudinem hominum mentibus inseri atque ideo si quis sit
quibuslibet prioribus uitiis obnoxius si eum melior sermo
susceperit et sapientium consuetudine confabulationeque comatur
aliquid ex ante actis uitiorum illecebris emendabitur et sese
aliquantulum exuet et paululum liberior ad meliora procedet ita
ut sit primo quidem minus malus post uero non malus deinde iam
iamque aliquantulum bonus cui si huiusmodi intensio
frequentissime fiat nec paruitate temporis praeueniatur aut ei
terminus mortis offecerit non est dubium illum ex pessimo per
probas consuetudines confabulationesque sapientum in perfectam
uirtutis habitudinem permutari est igitur ex bono in malum et
ex malo in bonum rursus permutatio atque hoc quidem fit in
contrariis in habitu uero et priuatione non fit est namque
permutatio sed haec una tantum nulla ratione sese conuertens
ait enim ab habitu ad priuationem permutatio a priuatione uero
ad habitum impossibile est et hoc planissime docet exemplis
quis enim unquam ex caeco factus est uidens quis aliquando
caluus crinitus efficitur cui amissis aetate dentibus rursus
alii procreantur quare si in contrariis fit alterna mutatio in
priuatione uero atque habitu non fit distat haec oppositio ab ea
scilicet oppositione quae fit secundum contrarias qualitates

quaecunque uero tanquam affirmatio et negatio opposita sunt
palam est quod nullo praedictorum modorum opposita sunt in solis
enim istis necessarium est semper aliud quidem eorum uerum
aliud autem falsum esse neque enim in contrariis necessarium est
semper alterum uerum esse alterum falsum neque in iis quae
sunt ad aliquid neque in habitu et priuatione ut sanitas et
languor contraria sunt et neutrum neque uerum neque falsum est
similiter duplum et dimidium tanquam relatiua opposita sunt et
non est eorum alterum neque uerum neque falsum sed neque ea
quae secundum priuationem et habitum dicuntur sicut uisus et
caecitas omnino autem eorum quae secundum complexionem ullam
dicuntur nihil neque uerum neque falsum est porro autem quae
dicta sunt sine complexione dicuntur

expositis his differentiis quibus uel contrariis relatiua uel
priuatio et habitus relatiuis uel rursus priuatio et habitus
contrariis discreparent nunc sequitur quid his omnibus secundum
affirmationem negationemque opposita distent et dat signum
proprium    affirmationis et negationis ut eas semper
quaeramus agnoscere ut si qua sint quae hoc signo minime
teneantur illa ab affirmationis negationisque oppositione
differre dicamus in affirmatione enim et negatione fieri negatio
non potest ut si affirmatio uera sit statim falsa negatio non
sit si negatio uera affirmatio mendacii nota carere possit ut
si quis dicat socrates ambulat socrates non ambulat si uerum
est socratem ambulare falsum est non ambulare et rursus si
uerum est non ambulare falsum est ambulare hanc autem ueri
falsique diuisionem nullus unquam in aliis oppositionibus poterit
inuenire nam in his quae sunt ad aliquid non solum non est
necesse oppositionem ipsam sibi uerum falsumque diuidere sed in
his nulla omnino neque ueritas neque falsitas inuenitur si quis
enim dicat hoc tantum pater uel rursus filius neque uerum
aliquid neque falsum pronuntiat et in contrariis quoque idem
est nam cum bono malum sit contrarium si quis nominet bonum et
si quis rursus simpliciter pronuntiet malum nulla in hac
praedicatione neque falsitas neque ueritas est eodem quoque se
modo habet etiam in his quae secundum habitum priuationemque
dicuntur similiter enim nihil neque uerum neque falsum est si
quis uisum nominet uel caecitatem hoc autem idcirco euenit quia
omnia quaecunque sunt in quibus aut falsitas aut ueritas
inuenitur secundum aliquam complexionem dicuntur ea uero quae
simpliciter proferuntur ueri atque falsi prolatione carent ut
ipse ait cum in principio omnia praedicamenta numeraret dicens
singula eorum quae essent dicta in nulla affirmatione dici
quadam uero complexione inter se horum praedicamentorum ueritatem
falsitatemque gigni de quibus aristoteles edocuit praeter
complexionem aliquam in sermonibus ueritatem falsitatemque
inueniri non posse si quidem exemplo quoque hoc manifestum est
si enim dixero socrates homo est aut uerum aut falsum est quod
si hoc tantum dicam socrates aut rursus homo nihil in eo
neque ueritatis neque falsitatis est quocirca quoniam omnis
affirmatio cum complexione profertur potest in ea aut ueritas
aut falsitas inueniri ea uero quae sunt ad aliquid simpliciter
et sine ulla complexione dicuntur similiter autem et contraria
et ea quae sunt secundum habitum priuationemque sibimet opposita
ut est pater filius bonum malum uisus caecitas quae quoniam
sine complexione dicuntur ubi autem complexio non est illic nec
falsitas neque ueritas est in affirmationibus uero solis et
negationibus quae secundum complexionem dicuntur aut ueritas
aut falsitas reperitur secundum affirmationem et negationem
oppositio a cunctis aliis superioribus distat

sed maxime uidebitur hoc tale contingere in his quae secundum
complexionem contraria dicuntur sanum namque esse socratem ad
languere socratem contrarium est sed neque in his necessarium
est alterum semper uerum alterum autem falsum esse cum enim
   socrates sit erit illud quidem uerum illud uero
falsum cum uero non sit ambo falsa sunt neque enim languere
neque sanum esse uerum est cum non sit ipse socrates omnino in
priuatione uero et habitu cum non sit neutrum uerum est cum
uero sit non semper erit alterum uerum alterum autem falsum
habere namque uisum socratem ad id quod est socratem caecum esse
oppositum est sicut priuatio et habitus et cum sit necessarium
non est alterum uerum uel falsum esse cum enim nondum natus est
habere utraque falsa sunt et cum non sit omnino socrates sic
quoque falsa sunt utraque et uisum eum habere et caecum esse

quoniam uidentur quaedam contraria secundum complexionem dici in
quibus aut falsitas reperitur aut ueritas sed neque ut
affirmatio sit neque ut negatio de his quoque dicit quid
distent his complexionibus quae secundum affirmationem
negationemque dicuntur nam sicut aegritudo est contraria
sanitati ita quoque aegrotum esse socratem ei quod est sanum
esse contrarium est oratio quoque quae dicit socrates sanus est
contraria est ei quae pronuntiat socrates aegrotat in his ergo
et ueritas inuenitur et falsitas quod igitur haec distant ea
oppositione quae secundum uim affirmationis aut negationis
opponitur hoc scilicet quod subsistente re de qua utraque
dicuntur utrumlibet eorum uerum est si tamen ea contraria
praedicantur quae mediis carent nam uiuente et subsistente
socrate quoniam aegritudo et sanitas immediata contraria sunt
si quis de socrate dicat socrates sanus est rursusque alius
pronuntiet socrates aegrotat unam ueram unam falsam esse
necesse est socrates enim uiuens aut aegrotat aut sanus est et
si uerum est eum aegrotare sanum esse falsum est et si falsum
est aegrotare sanum esse uerum est si uero socrates ipse non
subsistat neque omnino sit utrumque de eo falsum est dicere
quoniam aegrotat et sanus est qui enim omnino non est neque
omnino poterit aegrotus esse nec sanus ergo in contrariis
subsistente re de qua praedicantur semper una praedicatio uera
est alia falsa in his scilicet contrariis quae secundum
complexionem dicuntur et carent medio non subsistente autem re
contrarietates utraeque sunt falsae illa uero quae secundum
priuationem habitumque dicuntur si cum complexione praedicentur
et subsistat res non necesse est aliam ueram esse aliam
falsam et cum res omnino non sit utraeque sunt falsae socrates
enim cum sit iam in suae matris aluo et nondum sit genitus in
lucem quidem editus non est ipse tamen est atque uiuit sed tunc
neque uidens est neque caecus et uidens quidem non est quoniam
nondum in lucem est editus caecus uero idcirco non dicitur
quoniam adhuc uidere non poterat ergo cum sit atque subsistat
res de qua habitus et priuatio praedicantur potest fieri ut de
ea falsa utraque praedicentur si uero res de qua dicitur non
sit omnino utrasque falsas esse necesse est ut cum socrates
omnino non est falsum est eum dicere uel uidentem    esse
uel caecum ille enim uidet atque caecus est qui uiuit atque
subsistit cum uero de quo dicitur non sit omnino utraque de eo
falso dicuntur in catulis quoque idem est nam cum iam sunt
editi subsistunt quidem sed neque caeci sunt neque uidentes
quia nondum per naturam uisum habere potuerunt sin uero omnino
non sint rursus falsum est de his utrumque praedicari in
affirmatione uero et negatione non ita est ut ipse pronuntiat

in affirmatione uero et negatione semper siue sit siue non sit
aliud quidem uerum erit aliud uero falsum languere namque
socratem et non languere socratem cum ipse sit palam est quia
alterum eorum uerum alterum uero falsum est et cum non sit
similiter languere enim cum non sit falsum est non languere
autem uerum quare in his solis proprium erit semper alterum
eorum uerum alterum falsum esse quaecunque tanquam affirmatio
et negatio opposita sunt

in affirmatione inquit et negatione siue res subiecta
subsistat siue non sit omnino semper in una ueritas in alia
falsitas inueniuntur non esse enim idem dicere aegrotare aliquem
quod non esse sanum nec idem caecum esse quod non uidere
perspicacissime docet nam qui aegrotat nisi subsistat non potest
aegrotare non esse autem sanum non ita est nam etiamsi non
sit omnino aliquis potest de eo qui non est haec negatio
praedicari quod enim omnino non est sanum esse non potest quod
sanum esse non potest non est utique sanum eodem quoque modo
est et de caecitate et de uisu neque enim idem est dicere caecum
esse aliquem quod non uidere qui enim caecus est subsistit
uiuitque ut sit caecus non uidere uero etiam de omnino non
subsistente dici potest qui enim non subsistit omnino uidere non
potest et qui uidere non potest non uidet quocirca in
affirmatione et negatione siue sit de quo dicitur siue non sit
una semper uera est altera falsa nam cum sit socrates et uiuat
si de eo uerum est dicere quoniam uidet falsum est dicere
quoniam non uidet et si de eo uerum est dicere quoniam sanus
est falsum est dicere de eo quoniam non est sanus si negationes
uerae sunt falsae sunt affirmationes si uero res subiecta non
subsistat omnino de ea quidem affirmatio falsa est negatio
semper uera nostro enim tempore cum socrates non est neque
subsistit si quis dicat socrates uidet et alius dicat socrates
non uidet falsum quidem est de eo dicere quoniam uidet uerum
autem quoniam non uidet qui enim omnino non est uidere non
potest qui uidere non potest non uidet ita firmum
immutabileque semper manet in affirmationibus et negationibus
alteram semper ueram alteram falsam in praedicatione constitui
quocirca quoniam in contrariis et in iis quae secundum
priuationem habitumque sunt si cum complexione utraque dicantur
de re non subsistente falsa sunt utraque quae praedicantur cum
hoc idem in affirmationibus et negationibus non sit omnes
caeterae oppositiones ab affirmatione et negatione dissentiunt
monstratae sunt igitur oppositiones    quatuor et sex
differentiae una quidem contrariorum et eius quae est ad
aliquid secunda contrariorum et eorum quae sunt secundum habitum
et priuationem tertia contrariorum et eius oppositionis quae
est secundum affirmationem et negationem quarta relatiuorum et
eius quae est secundum habitum et priuationem quinta relatiuorum
et eius quae est affirmationis et negationis sexta priuationis
et habitus ad negationem et affirmationem sed post has
oppositionum differentias quaedam de contrariis ad multas
proficientia quaestiones ab aristotele traduntur

contrarium autem est bono quidem ex necessitate malum hoc autem
palam est per singulorum inductionem ut sanitati languor et
iustitiae iniustitia et fortitudini timiditas similiter autem
et in aliis malo autem aliquando bonum quidem est contrarium
aliquando autem malum egestati enim cum sit malum
superabundantia contraria est cum etiam ipsa sit malum
similiter autem et mediocritas contraria utrique cum sit bonum
est sed in paucis hoc tale quispiam inspiciet in pluribus uero
semper malo bonum contrarium est

hoc loco monstratur quod omne bonum semper malo contrarium est
non autem omni malo semper bonum nam quodcunque fuerit bonum
solum illi malum contrarium est malo autem et bonum potest esse
contrarium et malum sanitati enim quae bona est aegritudo quae
est mala contraria est rursus felicitati quae est bona
infelicitas quae ipsa quoque est mala contraria est est autem
inuenire malum quod duas habet contrarietates boni scilicet et
alterius mali nam cum ea sunt contraria quae a se plurimum
distent cum sit timiditas habitus animi pessimus duas habet
contrarietates temeritatem scilicet et fortitudinem nam qui
omnia timet et est timidus et qui nihil timet omnino in quo est
temeritas longe a sese distant et discrepant quocirca sibi
contraria sunt cum utraque sint mala rursus quoniam bonum malo
contrarium et fortitudo bona est timiditas mala erit et erit
fortitudini contraria oppositaque timiditas duae igitur
contrarietates opponuntur timiditati temeritas et fortitudo sed
temeritas contraria est secundum longissimam distantiam
quantitatemque discrepantis habitus atque contrarii timiditas
uero fortitudini uidetur opposita secundum qualitatem bonitatis
atque malitiae quare sufficienter est demonstratum bona semper
malis esse contraria mala uero etiam malis inductio autem est
singulorum exemplorum collectio et ad uniuersalem per ea
cognitionem collectionemque reductio ut si quis dicat qui
musicam nouit musicus est et ab ea denominatur et medicus qui
medicinam rursus qui grammaticam grammaticus et ex his singulis
rebus colligat uniuersaliter et quicunque aliquam artem nouit
eiusdem denominatione signatur ut a grammatica grammaticus a
medicina medicus et caetera huiusmodi quocirca hoc quod supra
diximus de contrariis aristoteles exemplorum planissima
inductione    firmauit illud quoque addidit mala posse
malis esse contraria in paucissimis inueniri semper autem mala
bonis esse contraria nam et in his ipsis in quibus mala malis
contraria sunt inest tamen ut etiam simul bonis contraria esse
uideantur ut timiditas quoniam temeritati contraria est simul
est etiam fortitudini contraria sed non necesse est ut
quodcunque malum bono est contrarium mox etiam mali esse
contrarium ut aegritudo sanitati quidem quod est bonum
contraria est alii uero malo contraria non est recte igitur
dictum est malum malo contrarium in paucioribus inueniri

amplius contrarium non necessarium est si alterum sit et
reliquum esse sanis namque omnibus sanitas quidem erit languor
uero non erit similiter autem si omnes albi sint albedo quidem
erit nigredo uero non erit amplius si socratem esse sanum ad
id quod est socratem languere contrarium est cum non sit
possibile utrumque eidem inesse simul non erit possibile cum
alterum contrarium sit et reliquum esse cum enim hoc sit
socratem sanum esse non erit illud languere socratem

dictum est in relatione quaedam relatiua simul esse naturaliter
ut cum sit filius pater est cum uero sit pater sine filio
esse non posse quocirca simul semper sunt pater et filius hoc
uero in contrariis non est ait enim non necesse est simul semper
esse contraria si enim nullus aegrotet et sint omnes sani cum
sit sanitas non erit aegritudo et una contrarietate manente
alia omnino non erit ut si quis hoc idem dicat de cygnis etenim
omnes cygni sunt albi in cygnis nigredo non erit atque hoc
idem ad uniuersalia referendum est nam si omnia quae sunt alba
sunt omnino nigredo non erit tractum autem hoc uidetur esse
sigillatim a partibus nam quod duo contraria in eodem uno
eodemque tempore esse non possunt ut socrates cum sanus est
aegrotus non est et cum sanus est manente sanitate non esse
poterit aegritudo et non erit necessarium uno contrario posito
mox subsequi alterum nam si necesse esset uno contrario
constituto mox aliud sequi posset idem socrates uno eodemque
tempore et sanus esse et aeger quod fieri non potest non est
igitur necesse cum sit una contrarietas mox aliam sequi quocirca
fieri potest ut cum unum contrarium sit aliud non sit idque in
singularibus etiam necesse est ut in eo quod est socratem esse
sanum non est socratem aegrotare quod socratis sanitati est
contrarium socrates enim quanquam contrariorum susceptibilis sit
quoniam substantia est tamen uno eodemque tempore contraria
utraque non suscipit

palam uero est quod et circa idem aut specie aut genere natura
habent fieri contraria languor namque et sanitas in corpore
animalis natura habent fieri albede autem et nigredo simpliciter
in corpore iustitia uero in anima hominis et iniustitia

docet circa quae semper possint esse contraria ait enim circa
eas res quae aut genere eadem sint    aut specie ut est
corpus quidem animalis unum secundum genus omnium enim animalium
unum genus est et circa hoc aegritudo uel sanitas inuenitur
similiter et circa corpus omne indiscrete uel animalis uel
inanimati albedo et nigredo est quod scilicet omne corpus et
ipsum secundum genus est unum namque his genus est substantia
iustitia quoque et iniustitia in anima est omnis autem anima
quae iustitiam iniustitiamque suscipit rationalis est id est
hominis sed omnes homines idem sunt secundum speciem omnes
igitur animae eaedem secundum speciem sunt iustitia ergo et
iniustitia circa easdem res secundum speciem reperiuntur
quocirca recte iam conclusum est omnia contraria circa easdem
res uel secundum genus uel secundum speciem inueniri

necessarium est autem omnia contraria uel in eodem genere esse
uel in contrariis generibus esse uel ipsa genera esse album
enim et nigrum in eodem genere sunt color enim genus eorum est
iustitia uero et iniustitia in contrariis generibus illius enim
uirtus huius autem nequitia genus est bonum uero et malum non
sunt in genere sed ipsa sunt genera aliquorum existentia

monstrat id quod reliquum est id est ubi possunt semper
contraria uestigari omnia enim quae sunt contraria aut sub
eodem genere sunt aut sub contrariis generibus aut ipsa sunt
genera sub eodem genere sunt contraria ut album et nigrum sub
uno genere id est colore color enim albedinis et nigredinis est
genus haec igtur sub uno sunt genere alia uero contraria in
contrariis generibus inueniuntur ut iustitia et iniustitia
iustitiae enim genus est bonum iniustitiae uero malum malum
uero bono contrarium est iustitia ergo et iniustitia sub
contrariis generibus sunt rursus alia ipsa sunt genera ut bonum
et malum utraque sunt genera sub se malorum bonorumque
positorum et non hoc nunc dicitur quod bonitas et malitia nulli
alii generi subduntur ponuntur enim sub qualitate sed
particularium bonorum et malorum non esse alia genera nisi ipsum
bonum et malum generaliter recte igitur bonum et malum aliorum
particularium bonorum malorumque genera sunt numerata quare
rectissime dictum est omnia contraria aut sub eodem esse genere
ut album et nigrum sub colore aut in contrariis generibus ut
iustitia atque iniustitia sub bono et malo aut ipsa esse genera
ut est ipsum bonum et malum quae genera iustitiae atque
iniustitiae numerata sunt

 de modis prioris  

prius autem alterum altero dicitur quadrupliciter primo quidem
et maxime proprie secundum tempus secundum quod antiquius
alterum altero et senius dicitur in eo enim quod tempus amplius
est et antiquius et senius dicitur

postquam uero de oppositis disputationem quantum ad praesens
tempus attinebat explicauit nunc quae priora dici possint quae
posteriora disserit et ait primo quidem et proprie et quod in
usu prius    dicimus hoc est quando aliquam rem alia res
tempore praecedit et superat et dum proprie loquimur secundum
temporis praecessionem aliud antiquius dicimus aliud senius
antiquius quidem in iis quae inanimata sunt ut porphyrio placet
senius uero in iis quae anima non carent ut si quis dicat
antiquius fuisse bellum thebanorum atque graecorum troiae
excidio idcirco quod tempore praecedat filii namque ducum qui
thebano periere praelio troiae praeliis interfuerunt ut
diomedes tydaei filius et stenelus filius capanei atque hoc
quidem ita quoniam est et in rebus inanimatis quod antiquius
dicitur ut cum dicimus antiquiorem esse dominationem regum in
ciuitate romana quam consulum et magistratuum in rebus uero
animatis senius uocamus seniorem namque dicimus pythagoram
socrate socratem aristotele idcirco quod se temporibus
antecedant ergo prius alterum altero dicitur proprie secundum
tempus prioris autem quatuor fuere distantiae ut ipse
aristoteles dicit cum ait prius alterum altero dicitur
quadrupliciter easque sigillatim breuiter enumerat ad quas ipse
addidit quintam quae priscis philosophis esset incognita et
quoniam de primo prioris modo dictum est de secundo dicamus

secundo autem quod non conuertitur secundum subsistendi
consequentiam ut unum duobus prius est duobus enim
existentibus mox consequens est unum esse uno autem existente
non est necessarium duo esse idcirco non conuertitur ab uno
consequentia ut sit reliquum prius autem uidetur illud esse a
quo non conuertitur essendi consequentia

secunda inquit significatio prioris est quae non tempore
intelligitur sed natura et hoc ait a quo non conuertitur
subsistendi consequentia nam si duae res ita sint oppositae ut
si una sit necesse sit esse aliam et si alia sit non necesse
sit esse aliam illa prior est qua posita ut sit non est aliam
esse necesse et hoc quidem uniuersaliter dictum est planius
uero his fiet exemplis binarius enim numerus et unitas eam
retinet naturam ut si quis duo esse proponat unum quoque esse
monstrauerit unum enim in ipsis duobus concluditur nec praeter
duas unitates poterit esse binarius quocirca si quis binarium
numerum esse posuerit unum quoque esse consequitur idcirco
binarius ut sit indiget unitate at uero si quis ponat esse
unitatem nondum necesse est esse binarium ergo ab unitate
subsistendi consequentia non conuertitur posita enim unitate
necesse non fuit binarii numeri subsequi quantitatem idcirco
quod binario non indiget unitas sicut indigens erat unitate
binarius quare prior est unitas binario quod si ita est et
quidquid ita fuerit ut ab eo subsistendi consequentia non
conuertatur prius aristotele auctore probabitur ut in eo quod
est homo et animal cum dico hominem mox dixi animal cum animal
dixero nihil adhuc de homine dictum est omnis enim homo animal
est non omne animal homo

   tertio uero secundum ordinem quemdam prius dicitur
quemadmodum et in disciplinis et in orationibus nam et in
demonstratiuis disciplinis est prius et posterius per ordinem
elementa enim in geometria priora sunt iis quae describuntur per
ordinem principia enim priora sunt theorematibus ordine et in
grammatica elementa priora sunt syllabis et in orationibus
similiter proaemium prius est narratione ordine

ponit tertiam prioris significationem ut in geometria priora
sunt inquit elementa descriptionibus elementa uero ait quos
terminos appellamus id est ubi quid punctum sit quid linea
quid figura praedicitur his enim cognitis et fideliter animo
apprehensis postea omnes geometriae descriptiones fiunt quae
problemata et theoremata nuncupantur ergo quoniam prius
discuntur elementa post ad descriptiones est transitus priora
sunt elementa descriptionibus ordine scilicet quoniam ut
descriptio possit intelligi prius elementa traduntur et in
grammatica quoque prius singulae traduntur litterae quam quae ex
his syllabae coniunguntur quocirca ipso quoque ordine priores
sunt syllabis rhetores uero non saepe a narratione sed ab
exordio agere causas incipiunt ideo quod exordia narrationibus
priora sunt ordine quare tertius modus prioris iste est qui
secundum nexum cuiusdam ordinis in qualibet arte est constitutus

amplius praeter ea quae dicta sunt quod melius est et
honorabilius prius naturaliter esse uidetur consueuerunt enim et
plurimi honorabiliores et magis a se dilectos priores dicere
apud se sed est pene alienissimus hic omnium modus modi itaque
qui dicti sunt de priore ferme isti sunt

dicit prius uideri quod neque secundum tempus aliquoties neque
secundum subsistendi consequentiam nec secundum ordinem sit sed
quodcunque pretiosius fuerit prius esse uideatur ut sol luna
prior est et anima corpore et animus anima hoc uero tali
argumento probat quod hi qui aliquos uenerantur et
honorabiliores existimant dicant eos apud se esse priores et hi
qui in rebus publicis plurimum possunt priores dicuntur ab his
qui eos maxime uenerantur sed ut ipse ait alienissimus est a
significatione prioris hic quartus qui nunc est dictus modus
etenim de his melius dici potest ut dicantur uenerabiliores et
honorabiles ut uero priores dicantur abusio potius quam ulla
proprietas est quintus modus quem ipse addidit huiusmodi est

uidetur autem praeter eos qui dicti sunt alter esse prioris
modus eorum enim quae conuertuntur secundum essentiae
consequentiam id quod alterius quolibet modo causa est digne
prius natura dicitur quod uero sunt quaedam huiusmodi palam est
esse namque hominem conuertitur secundum essentiae consequentiam
ad ueram orationem de se nam si est homo uera est oratio qua
dicitur homo est et si uera est oratio qua dicitur homo est
consequitur esse hominem est autem quidem uera oratio nequaquam
causa ut sit res uerumtamen uidetur quodammodo res causa ut sit
oratio    uera ex eo enim quod res est uel non est
oratio uera aut falsa dicatur necesse est ideoque secundum
quinque modos prius alterum altero dicitur

nouimus quasdam res in praedicatione posse conuerti quod si una
earum quae conuertuntur alteri causa est et ueluti naturalem
subsistentiam subministrat illa naturaliter prius esse
perhibetur ipse autem aptissimo quod proposuit affirmauit
exemplo nam si est aliqua res uerum est de ea dicere quoniam
est rursus si de ea uerum est dicere quoniam est illam ipsam
rem esse necesse est ut quoniam est homo uerum est dicere
quoniam est homo quod si uerum est dicere quoniam est homo
nulla est dubitatio quin homo sit ergo quoniam duo haec sibimet
conuertuntur respiciamus nunc quae sit harum causa alteri ut
subsistere ualeat atque ut esse possit uideo autem rem dicto
uero subsistentiae dare principium nam quia homo est idcirco
uerum est dicere de eo quoniam est sed non idcirco homo est
quoniam de eo uere dici potest quoniam est res enim ut ueritas
adsit dicto principium est sed non ut res subsistat uero
efficitur dicto quocirca prius est esse hominem posterius
uerum de eo esse dictum idcirco quoniam quamuis conuertantur
tamen una harum rerum alteri subsistendi causa est ait enim id
esse prius inter ea quae conuertuntur secundum essentiae
consequentiam quod alterius quomodolibet causa est ut in hoc
ipso sermone de homine conuertuntur utraque quidem sed homo ut
sit sermo uerus causa est atque principium quod aristoteles ita
ait est autem uerus sermo nullo modo causa subsistendi rem res
autem uidetur quodammodo causa esse ut sermo uerus sit neque
enim idcirco res est quoniam sermo est sed idcirco uerus est
sermo quoniam res ipsa subsistit quocirca quinque hi prioris
modi sunt quorum superius quatuor dixit secundum tempus
scilicet secundum id quod non conuertitur ad subsistendi
consequentiam secundum ordinem secundum reuerentiam et
secundum conuersionem cum altera res alii subsistendi causa est
sed quoniam de priori dictum est nunc de his quae simul sunt
incipit

 de modis simul  

simul autem dicuntur simpliciter et proprie quidem quorum
generatio est in eodem tempore neutrum enim neque prius neque
posterius est eorum simul itaque haec dicuntur secundum tempus

cum de prioribus disputaret illa propria priora esse
contenderat quae secundum uim praecedentis temporis dicerentur
quare cum de his quae simul sunt disputat idem reuocat et
recte nam si maximum modum prioris solum efficiet tempus cur
quoque non simul editam naturam tempus efficiet ait ergo et
simpliciter et proprie dici simul esse ea quae unius temporis
ortu prolata sint ut si illa sint antiquiora atque priora
quaecunque non aequali sed praecedenti tempore proferuntur quae
se temporibus non praecedunt rectissime simul esse ponuntur
   quae enim uno tempore edita atque prolata sunt illa
secundum tempus simul esse dicuntur id est simul naturale
principium substantiamque sortita atque haec quidem secundum
tempus simul esse dicuntur secundum naturam uero simul esse
perhibentur quaecunque inuicem ad se conuertuntur cum altera
res alteri subsistendi neque causa sit neque principium ut
sunt huiusmodi duplum et medium nam cum sit duplum medium est
cum rursus sit medium duplum est seruus quoque et dominus
eodem modo sunt filius quoque et pater haec enim quaecunque
illata quidem inferunt alia sublata uero auferunt simul sibimet
semper inuicem conuertuntur nam si dicam patrem filium quoque
intelligi necesse est si dixero filium pater mox sub
intelligentiam cadit quod si alterum sustulero utraque perimo
nam si tollam filium pater non est si patrem abstulero filium
quoque perire necesse est atque haec ita sibimetipsa
conuertuntur ut tamen altera res alteri causa penitus non sit
nam quoniam pater filio in praedicatione conuertitur manifestum
est sed neque pater filio causa est ut sit nec filius patri
hoc autem huiusmodi est si aeneas habuit ascanium filium non
dicimus quoniam non fuit aeneas causa ut esset ascanius sed non
fuit pater causa ut esset filius nam quod dico ascanius
quaedam propria substantia est quod dico filius esse non
potest nisi ad aliquid referatur et cum aeneam nomino
substantiam dixi si patrem appello nulla ratione constat nisi
ad filium referatur igitur causa fuit aeneas ut esset ascanius
sed non est causa pater ut esset filius pater namque tunc fit
cum filius fuerit quod si haec tempore ipso priora non sunt
causa autem cuiuslibet rei prior est quam illa cuius causa est
ut oriatur nulla dubitatio est quin pater atque filius quae
utraeque praedicationes aequales sunt tempore neutra neutri
causa sit cum tamen substantiae ipsae sibi ut sint causa sint
praedicationis nec ullo modo simile debet uideri ei quod paulo
ante dictum est de homine esse uerum de eo sermonem scilicet
quoniam est illic enim cum res esset tunc poterat esse uerus de
ea sermo prius enim est ut sit aliquid post uero ut de eo
uerum aliquid esse dicatur nunc uero non ita est ut prius
aliquis sit pater post uero filius mox enim ut pater est
filium esse necesse est mox ut est filius patris sine dubio
praedicatio consequitur quemadmodum ergo iste modus fit qui
scilicet simul secundum naturam est aristoteles ita pronuntiat

naturaliter autem simul sunt quaecunque conuertuntur quidem
secundum quod est esse consequentiam sed nequaquam causa est
alterum alteri ut sit ut in duplo et dimidio conuertuntur
etenim haec nam cum sit duplum est dimidium et cum sit
dimidium est duplum sed neutrum alteri causa est ut sit

in his quae ita priora esse dicebantur ut conuerterentur
quamuis secundum essentiam eorum consequentia esset tamen quia
in his alia res alii causa atque principium est hoc erat quod
una prior esse    uideretur ea quidem cuius causa erat
quod distat ab iis quae conuertuntur et se inuicem auferunt
quae cum neutra neutri causa sit et tamen conuertuntur digne
simul naturaliter esse perhibentur

dicuntur etiam simul naturaliter et quae ex eodem genere e
diuerso diuiduntur a se inuicem e diuerso autem diuiduntur quae
secundum eamdem diuisionem sunt ut gressibile uolatile et
aquatile haec enim e diuerso diuiduntur quae sunt ex eodem
genere secundum diuisionem animal namque diuiditur in haec in
uolatile gressibile et aquatile et nihil horum prius uel
posterius est sed simul per naturam haec esse uidentur

tertium modum eorum quae simul sunt hunc addidit illa quoque
simul esse quae aequali diuisione sub genere ponantur ut si
ponat quis animal genus hominis et equi hominem uero et equum a
genere id est ab animali diuidat homo uero et equus quoniam sub
eodem genere sunt simul esse natura dicuntur et conueniens
regula est in omnibus quibuscunque generibus cum enim specierum
diuisiones fiunt illic species natura simul sunt et si sub his
ipsis speciebus quaedam alia ponantur inter se etiam ipsa simul
esse natura dicuntur diuidatur enim genus id est animal in
uolatile atque gressibile et quoniam sunt sub eodem genere
simul natura sunt et si quid horum in subiectas partes
speciesque soluatur ut uolatile quidem in his auibus quae
seminibus uescuntur et in iis quae carnibus et in his quae
herbis hae tres species rursus quae sub uolatili sunt simul
esse naturaliter appellantur quod aristoteles ita dicit

diuiditur autem et singulum horum in species rursus ut
gressibile animal et uolatile et aquatile erunt ergo et illa
simul naturaliter quaecunque ex eodem genere secundum eamdem
diuisionem sunt genera uero semper speciebus priora sunt neque
enim conuertuntur secundum essendi consequentiam ut cum sit
aliquid aquatile quidem est animal cum uero sit animal non est
necesse ut sit aquatile simul ergo per naturam dicuntur
quaecunque conuertuntur quidem secundum essendi consequentiam
sed nequaquam quidem causa est alterum alteri ut sit et ea quae
ex eodem genere e diuerso diuiduntur ab inuicem et simpliciter
simul sunt quorum generatio in eodem tempore est

atque idcirco fieri non potest ut genus habeat unam speciem nam
si quaecunque sub genere sunt simul sunt simul autem nisi plura
esse non possunt genus igitur sub se unam speciem habere non
potest si enim una fuerit fieri non potest ut simul esse
dicatur quia illud est quod sub eodem genere quaedam res solent
quae simul sint naturaliter inueniri sed haec de speciebus
genera autem semper priora sunt non enim conuertuntur secundum
subsistentiae consequentiam prioris unus modus est secundum quem
illa priora esse dicerentur quaecunque ad subsistendum nullo
modo conuerterentur quod hoc idem in generibus cadit genera
enim non conuertuntur ad subsistentiae consequentiam hoc modo
sit enim animal genus homo uero species cum uero dico hominem
esse animal quoque esse    consequitur si animal dixero
ad hominem subsistentiae consequentia non conuertitur potest
enim esse animal non tamen homo quocirca ab animali ad hominem
non conuertitur subsistentiae consequentia quod si posito homine
animal constat animali uero nominato non est necesse hominem
esse animal est prius homine illa quoque priorum descriptio
est quod ea quae sunt priora sublata quidem auferunt illata non
inferunt animal enim sublatum secum quoque hominem tollet
illatum uero ut dicatur esse animal non secum statim hominem
infert posteriora uero e diuerso sunt illata enim simul
inferunt sublata non auferunt dictus quidem homo simul secum
animal infert omnis namque homo animal est quod si homo
substantialiter auferatur non est necesse animal quoque auferri
quod hoc nomen animalis in pluribus speciebus ualet aptari quod
si ita contingit sublato homine permanebit animal quocirca
concludit tres esse species eorum quae simul sunt secundum
tempus secundum naturam cum utraque ita conuertuntur ut neutra
neutri causa sit tertium genus est secundum eamdem sub eodem
genere diuisionem quoniam in faciendo atque patiendo inerat
quidam motus facere autem et pati praedicamentis adiunxerat
idcirco nunc de motibus tractat et sex numero esse pronuntiat

 de speciebus motus  

motus autem species sunt sex generatio corruptio augmentum
diminutio alteratio et secundum locum mutatio alii itaque
motus palam est quia alii ab inuicem sunt non est enim generatio
corruptio neque augmentum diminutio neque secundum locum
mutatio similiter autem et in aliis

in physicis aristoteles motus species alia ratione partitus est
ait enim aliud esse permutationem aliud motum et permutationis
quidem duas esse species ait generationem et corruptionem motus
uero tres secundum quantitatem secundum qualitatem secundum
locum igitur quoniam hic liber ad introductionem quodam modo
factus est noluit nimis diuisionis attenuare rationem ne
ingredientium animos subtiliori diuisione confunderet facit
igitur diuisionem motus hoc modo est enim una species motus
secundum substantiam alia secundum quantitatem alia secundum
qualitatem alia secundum locum et secundum substantiam quidem
est generatio et corruptio haec enim utraque in substantia
fiunt nam et secundum substantiam generatur aliquid et secundum
substantiam corrumpitur secundum quantitatem uero ut crementum
et diminutio etenim secundum quantitatem uel aucta creuisse
uel detracta diminuta esse dicuntur secundum qualitatem uero
quae dicitur commutatio secundum aliquas scilicet passiones
quas qualitates esse manifestum est secundum locum uero ut
intus in longitudinem uel in curuaturam flexus et intus quidem
in longitudinem est ut a sursum in deorsum a prioribus
retrorsum a dextra in sinistram et rursus si haec conuertas et
in directum pergas idem motus    erunt illud quoque
uerum est has esse omnes species motus nullo namque sibi
participant nisi solo generis nomine quod motus dicuntur nam
neque generatio idem est quod corruptio namque generatio est in
substantia ingressus corruptio uero ex substantia egressus nec
diminutio idem quod crementum nec secundum locum translatio
alicui superiorum consimilis est commutatio autem habet forte
aliquam dubitationem quod non uideatur a superioribus
discrepare quam quaestionem ita proposuit

in alteratione uero habet quamdam quaestionem ne forte
necessarium sit id quod alteratur per aliquam reliquarum
motionum alterari hoc autem non est uerum nam pene secundum
omnes passiones aut plures alterari accidit nulla aliarum
motionum communicante neque enim augeri necessarium est quod
per passionem mouetur neque minui similiter autem in aliis
ideoque erit alia praeter illos motus alteratio nam si eadem
esset oporteret id quod alteratur mox uel augeri uel minui uel
aliquem aliorum motuum consequi sed non est necesse similiter
autem et quod augetur aut alia aliqua motione mouetur alterari
oportebat

in commutatione uero est aliqua dubitatio ne forte necesse sit
quod commutatur secundum aliquem reliquorum motuum commutari nam
si omne quod commutatur aut generatur aut corrumpitur aut
minuitur aut crescit aut id secundum locum tranferri necesse
est dubium non est nihil a superioribus caeteris hanc differre
speciem quae secundum commutationem dicitur quod aristoteles
respuit dicens hoc autem non est uerum sed quoniam quod
commutatur non omnino neque generatur neque corrumpitur ut qui
in sole diutius stetit si ex candido niger est factus
commutatus quidem secundum colorem dicitur non tamen generatus
est aut corruptus nec uero illi aliquod uel crementum factum est
uel diminutio sed nec loci translatio nulla est potest enim
aliquis uno eodemque loco consistens aliquibus extrinsecus
uenientibus passionibus permutari potest quoque et crescere et
decrescere praeter qualitatis commutationem quod ipse
aristoteles ita pronuntiat

sed sunt quaedam crescentia quae non alterantur ut quadratum
circumposito gnomone creuit quidem alteratum uero nihil factum
est sic et in aliis huiusmodi quare alii sunt motus a se
inuicem

quod dicit tale est si quadrato inquit addatur gnomo crescit
quidem quadratus non tamen commutatur ideoque sublato gnomone
quadratus diminuitur sed non commutatur sit enim quadratus a b
c d et ducatur ei angularis b c et diuidantur quatuor latera a
c a b b d a c in aequalia g e h f punctis et ducantur g h f
e lineae diuisus igitur quadratus a d in quatuor quadratos qui
sunt e g f g e h h f quorumlibet tres qui circa eamdem
angularem sunt si demantur figura ipsa gnomo uocatur ut si quis
tollat hos tres e g g f f h inuenitur m n    gnomo
qui m n gnomo separatur a b e h quadrato totus quidem a d
quadratus imminutus est qui ex tam magno factus est paruus non
tamen formam tetragoni commutauit quod si e h tetragonus solus
sit et ei circumponatur gnomo qui est m n creuit quidem
tetragonus et maior factus est sed non commutatus est omnes
enim tetragoni sibi sunt propria qualitate consimiles quod si
commutatio huiusmodi motus esset ut non omnino a superioribus
separaretur nulla esset dubitatio quin semper oporteret quidquid
commutatur secundum aliquem priorum motuum modum commutari ita
ut aut nasceretur aut corrumperetur aut minueretur aut
cresceret aut secundum locum fieret aliqua permutatio quod
quoniam non est ab omnibus superioribus motibus haec motus
species distat sed monstratum superius est quinque superiores
motus species a se omni ratione substantiae discrepare quocirca
distant a se similiter hi sex motus atque diuersi sunt

est autem simpliciter quidem motui quies contrarium singulis
uero singuli generationi quidem corruptio augmentationi autem
diminutio secundum locum uero mutationi secundum locum quies
maxime autem uidetur oppositum esse in contrarium locum mutatio
ut quae est inferius ei quae est superius et ea quae est
superius ei quae est inferius

nunc iam motuum contrarietates exsequitur et ipsi quidem generi
id est motui dicit quietem esse contrariam habet enim motus
quietem contrariam singulis uero speciebus motuum motus ipsi
contrarii sunt ut generationi corruptio et cum generatio sit
motus atque corruptio utraque tamen sibimet contraria sunt
cremento quoque diminutio contraria est quare diuerso modo hae
species motus contrarietatem habent quam genus dudum habere
monstrauimus motus enim ipse habet quietem contrariam specierum
uero motibus non quies tantum sed alii motus contrarii sunt ut
generationi corruptio et cremento diminutio secundum uero locum
translationis contrarietas similis est generi nam et ipsa habet
contrariam secundum locum quietem contrarium namque est moueri
de loco in locum et    non moueri et est non moueri
quidem secundum locum quies moueri uero secundum locum
translatio maxime autem inquit secundum locum mutationi
contraria est in contrarium locum permutatio ut si qua res
sursum sit atque ibi maneat et sit quieta postea sit ei motus
talis ut deorsum moueatur quanquam ipsi superiori motui quies
contraria sit multo magis quidem huiusmodi motus qui in
contrarium fit locum illi superiori motui contrarius est atque
hoc quidem et in aliis motibus accidit ut si quis sit ad
dexteram si ei in sinistram motus sit in contrarium locum
factus dicitur motus atque hoc idem in aliis motibus licet
uidere sed aristoteles dubitat si reliquo motui id est
commutationi aliquid possit esse contrarium quam quaestionem
ita proponit

reliquo uero assignatorum motuum non facile est assignare quid
sit contrarium uidetur autem nihil ei contrarium esse nisi quis
et in hoc secundum qualitatem quietem opponat aut in contrarium
qualitatis mutationem sicut et in mutatione secundum locum
quietem secundum locum aut in contrarium locum mutationem est
enim alteratio secundum qualitatem mutatio

ex similitudine motuum contrarietates quoque colligimus nam
quoniam superius motui secundum locum contrariam reperit secundum
locum quietem et quoniam omnis commutatio quae secundum aliquam
passionem fit secundum qualitatem commutatur motus eius
contrarietatem posuit secundum qualitatem quietem ut si lapis
cum frigidus est si ita permaneat qualitas illa mansit et
quieuit quod si tepeat qualitas illa commutata est et est ipsa
commutatio contraria et factus est quidem motus et in tepore
lapidis secundum qualitatem facta est permutatio fuit autem in
frigore quies secundum eamdem qualitatem quocirca licet uideatur
hic motus quidem omnino contrarium non habere tamen sicut
superius dictum est secundum locum translationi contrariam esse
secundum locum quietem cur non quoque secundum qualitatem
commutationi dicatur quies secundum qualitatem esse contraria
definitio namque commutationis est translatio secundum
qualitatem cum enim qualitas cuiuslibet rei mouetur fit
translatio scilicet secundum qualitatem quod si maxime uideatur
secundum locum translationi esse contraria non solum secundum
locum quies sed etiam in contrarium locum translatio secundum
qualitatem quoque mutationi non solum erit contraria secundum
qualitatem quies sed maxime in contrariam qualitatem commutatio
ut si quid cum est album si rubrum fiat quieti quidem ei quae
in albo colore poterat permanere contraria fuit qualitatis ipsa
mutatio ut ex albo in rubrum mutaretur si quid enim ex albo
uertatur in nigrum illud maxime permutatur et illud superiori
mutationi contrarium est quoniam permutatum est in contrariam
qualitatem atque hoc est quod ait

   quapropter opposita erit secundum qualitatem mutationi
secundum qualitatem quies aut in contrarium mutatio qualitatis
ut album fieri ad id quod est nigrum fieri alteratur enim in
contrarium qualitatis mutatione facta

id quoque apertissimo uulgatur exemplo quare quoniam de motibus
expeditum est habendi aequiuocationem quae sequitur explicemus

 de modis habere  

habere autem multis modis dicitur aut enim tanquam habitum et
affectum aut aliam quamlibet qualitatem dicimur enim
disciplinam aliquam habere atque uirtutem aut tanquam
quantitatem ut contingit ei qui habet magnitudinem dicitur enim
tricubitam magnitudinem habere uel quadricubitum aut tanquam ea
quae circa corpus sunt ut uestimentum uel tunicam aut tanquam
in parte ut in manu annulum aut tanquam partem ut manum uel
pedem aut tanquam in uase ut in modio grana tritici uel in
lagena uinum uinum enim habere lagena dicitur et modius grana
tritici haec ergo omnia haberi dicuntur ut in uase aut tanquam
possessionem habere enim domum aut agrum dicimur dicitur etiam
uir uxorem habere et uxor uirum sed uidetur alienissimus qui
nunc dictus est modus esse in eo quod est habere nihil enim
aliud per uxorem habere significamus nisi quia cohabitant forte
tamen et alii quidam apparebunt modi de eo quod est habere sed
qui consueuerunt dici pene omnes enumerati sunt

aequiuocum esse habendi modum manifestum est habere enim ita
multis dicitur modis ut tamen aequiuoce praedicetur dicimur
enim habere aliquam qualitatem ut habitum uel dispositionem
dicimur quoque habere scientiam uel uirtutem quantitatem quoque
habere perhibemur dicimur enim in mensura habere quinque uel
quatuor pedes nec non    etiam in ipsis partibus corporis
aliquid et ipsas partes habere praedicamur dicimur enim et
habere digitos et in digito annulos circa corpus quoque aliquid
habere dicimur ut tunicam uel quodlibet aliud uestimentum
necnon etiam in uase haberi aliquid dicitur ut triticum in
modio et uinum in dolio haec scilicet ita haberi dicuntur ut
in uase dicitur etiam quis habere uxorem quae scilicet
significatio nulli supradictae communis est sed ut ipsi
aristoteli uidetur longe diuersa est haec significatio ab
habendi praedicamento non enim proprie habemus uxores sed quod
habere quis dicatur uxorem hoc significat habitare cum eo
uxorem habere enim habitare dicimus ut est socratem habent id
est cum socrate habitant atque eum colunt quare ipse quoque
aristoteles inquit esse aliquos fortasse praeter eos qui dicantur
habendi modos hortaturque nos ad ulteriorem aliquam
inquisitionem ut nos quoque quaeramus per quos praeter priores
dictos modos alios possit habere praedicari et de hac
aequiuocatione quidem habendi sufficienter dictum est sed forte
quis dubitet cur cum habere superius in genere nominauerit nunc
idipsum aequiuocum ponat sed haec quaestio ita soluitur non
absurdum est idem praedicamentum nunc uniuoce nunc aequiuoce
praedicari uniuoce quidem ut superius cum eiusdem specierum
exempla proposuit ut est calceatum esse uel armatum horum enim
talium genus est aequiuoce uero ut in his modis quos superius
exposuimus quod si et habet aliquas proprias species habendi
praedicatio dicitur autem et ipsum nomen multipliciter nihil
est incongruum in genere numerari sufficit enim ad demonstrandum
genus esse et habendi praedicationem quod sub se aliquas partes
speciesque contineat

