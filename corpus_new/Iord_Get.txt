

 uolentem me paruo subuectum nauigio oram tranquilli litoris
stringere et minutos de priscorum ut quidam ait stagnis
pisciculos legere in altum frater castali laxari uela
compellis relictoque opusculo quod intra manus habeo id est de
adbreuiatione chronicorum suades ut nostris uerbis duodecem
senatoris uolumina de origine actusque getarum ab olim et usque
nunc per generationes regesque descendentem in uno et hoc paruo
libello choartem  dura satis imperia et tamquam ab eo qui
pondus operis huius scire nollit inposita nec illud aspicis
quod tenuis mihi est spiritus ad inplendam eius tam magnificam
dicendi tubam super omne autem pondus quod nec facultas
eorundem librorum nobis datur quatenus eius sensui inseruiamus
sed ut non mentiar ad triduanam lectionem dispensatoris eius
beneficio libros ipsos antehac relegi quorum quamuis uerba non
recolo sensus tamen et res actas credo me integre retinere 
ad quos et ex nonnullis historiis grecis ac latinis addedi
conuenientia initium finemque et plura in medio mea dictione
permiscens quare sine contumelia quod exigisti suscipe libens
libentissime lege et si quid parum dictum est et tu ut uicinus
genti commemoras adde orans pro me frater carissime dominus
tecum amen

  maiores nostri ut refert orosius totius terrae circulum
oceani limbo circumseptum triquadrum statuerunt eiusque tres
partes asiam eoropam et africam uocauerunt de quo trepertito
orbis terrarum spatium innumerabiles pene scriptores existunt
qui non solum urbium locorumue positiones explanant uerum etiam
et quod est liquidius passuum miliariumque dimetiunt
quantitatem insulas quoque marinis fluctibus intermixtas tam
maiores quam etiam minores quas cycladas uel sporadas
cognominant in inmenso maris magni pelagu sitas determinant 
oceani uero intransmeabiles ulteriores fines non solum
describere quis adgressus est uerum etiam nec cuiquam licuit
transfretare quia resistente ulua et uentorum spiramine
quiescente inpermeabilis esse sentitur et nulli cognita nisi ei
qui eam constituit  ceterior uero eius pelagi ripa quam
diximus totius mundi circulum in modum coronae ambiens fines
suos curiosis hominibus et qui de hac re scribere uoluerunt
perquaquam innotuit quia et terrae circulum ab incolis
possidetur et nonnullae insule in eodem mare habitabiles sunt ut
in orientali plaga et indico oceano hyppodem iamnesiam solis
perustam quamuis inhabitabilem tamen omnino sui spatio in longo
latoque extensam taprobanem quoque in qua excepto oppida uel
possessiones decem munitissimas urbes decoram  sed et aliam
omnino gratissimam silefantinam nec non et theron licet non ab
aliquo scriptore dilucidas tamen suis possessoribus affatim
refertas habet in parte occidua idem oceanus aliquantas insulas
et pene cunctis ob frequentiam euntium et redeuntium notas et
sunt iuxta fretum gaditanum haut procul una beata et alia quae
dicitur fortunata quamuis nonnulli et illa gemina galliciae et
lysitaniae promuntoria in oceani insulas ponant in quarum una
templum herculis in alia monumentum adhuc conspicitur scipiones
tamen quia extremitatem galiciae terrae continent  ad
terram magnam europae potius quam ad oceani pertinent insulas
habet tamen et alias insulas interius in suo estu quae dicuntur
baleares habetque et alia meuania nec non orcadas numero xxxiii
quamuis non omnes excultas  habet et in ultimo plagae
occidentalis aliam insulam nomine thyle de qua mantuanus inter
alias tibi seruiat ultima thyle habet quoque is ipse inmensus
pelagus in parte artoa id est septentrionali amplam insulam
nomine scandzam unde nobis sermo si dominus iubauerit est
adsumpturus quia gens cuius originem flagitas ab huius insulae
gremio uelut examen apium erumpens in terram europae aduinit
quomodo uero aut qualiter in subsequentibus si dominus
donauerit explanauimus

  nunc autem de brittania insula que in sino oceani inter
spanias gallias et germaniam sita est ut potuero paucis
absoluam cuius licet magnitudine olim nemo ut refert libius
circumuectus est multis tamen data est uaria opinio de ea
loquendi quae diu si quidem armis inaccensam romanis iulius
caesar proeliis ad gloriam tantum quesitis aperuit peruia
deinceps mercimoniis aliasque ob causas multis facta mortalibus
non indiligenti quae secuta est aetati certius sui prodidit
situm quem ut a grecis latinisque autoribus accepimus
persequimur  triquadram eam plures dixere consimilem inter
septentrionalem occidentalemque plagam proiectam uno qui magnus
est angulo reni hostia spectantem dehinc correptam latitudine
oblique retro abstractam in duos exire alios geminoque latere
longiorem galliae praetendi atque germaniae in duobus milibus
trecentis decem stadiis latitudo eius ubi patentior longitudo
non ultra septem mil centum triginta duo stadia fertur extendi
 modo uero dumosa modo siluestrae iacere planitiae montibus
etiam nonnullis increscere mari tardo circumfluam quod nec
remis facile inpellentibus cedat nec uentorum flatibus
intumescat credo quia remotae longius terrae causas motibus
negant quippe illic latius quam usquam aequor extenditur refert
autem strabo grecorum nobilis scriptor tantas illam exalare
nebulas madefacta humo oceani crebris excursibus ut subtectus
sol per illum pene totum fediorem qui serenus est diem negetur
aspectui  noctem quoque clariorem in extrema eius parte
minimamque cornelius etiam annalium scriptor enarrat metallis
plurimis cupiosam herbis frequentem et his feraciorem omnibus
que pecora magis quam homines alant labi uero per eam multa quam
maximae relabique flumina gemmas margaritasque uoluentia
silorum colorati uultus torti pleroque crine et nigro nascuntur
calydoniam uero incolentibus rutilae cumae corpora magna sed
fluuida gallis siue spanis ut quibusque obtenduntur adsimiles
 unde coniectauere nonnulli quod ea ex his accolas contiguo
uocatos acceperit inculti aeque omnes populi regesque
populorum cunctos tamen in calydoniorum meatarumque concessisse
nomina dio auctor est celeberrimus scriptor annalium uirgeas
habitant casas communia tecta cum pecore silueque illis saepe
sunt domus ob decorem nescio an aliam quam ob rem ferro pingunt
corpora  bellum inter se aut imperii cupidine aut
amplificandi quae possident saepius gerunt non tantum equitatu
uel pedite uerum etiam bigis curribusque falcatis quos more
uulgare essedas uocant haec pauca de brittaniae insulae forma
dixisse sufficiat

  ad scandziae insulae situm quod superius reliquimus
redeamus de hac etenim in secundo sui operis libro claudius
ptolomeus orbis terrae discriptor egregius meminit dicens est
in oceani arctoi salo posita insula magna nomine scandza in
modum folii cetri lateribus pandis per longum ducta concludens
se de qua et pomponius mela in maris sinu codano positam refert
cuius ripas influit oceanus  haec a fronte posita est
uistulae fluminis qui sarmaticis montibus ortus in conspectu
scandzae septentrionali oceano trisulcus inlabitur germaniam
scythiamque disterminans haec ergo habet ab oriente uastissimum
lacum in orbis terrae gremio unde uagi fluuius uelut quodam
uentrae generatus in oceanum undosus euoluitur ab occidente
namque inmensu pelago circumdatur a septentrione quoque
innauigabili eodem uastissimo concluditur oceano ex quo quasi
quodam brachio exiente sinu distento germanicum mare efficitur
 ubi etiam paruae quidem sed plures perhibentur insulae
esse dispositae ad quas si congelato mari ob nimium frigus lupi
transierint luminibus feruntur orbari ita non solum
inhospitalis hominibus uerum etiam beluis terra crudelis est
 in scandza uero insula unde nobis sermo est licet multae
et diuersae maneant nationes septem tamen eorum nomina meminit
ptolemaeus apium ibi turba mellifica ob nimium frigore nusquam
repperitur in cuius parte arctoa gens adogit consistit quae
fertur in aestate media quadraginta diebus et noctibus luces
habere continuas itemque brumali tempore eodem dierum noctiumque
numero luce clara nescire  ita alternato merore cum gaudio
benificio aliis damnoque impar est et hoc quare quia
prolixioribus diebus solem ad orientem per axis marginem uident
redeuntem breuioribus uero non sic conspicitur apud illos sed
aliter quia austrinis signis percurrit et quod nobis uidetur
sol ab imo surgere illos per terrae marginem dicitur circuire
 aliae uero ibi sunt gentes screrefennae que frumentorum non
queritant uictum sed carnibus ferarum atque ouis auium uiuunt
ubi tanta paludibus fetura ponitur ut et augmentum prestent
generi et satietatem ad cupiam genti alia uero gens ibi moratur
suehans quae uelud thyringi equis utuntur eximiis hi quoque
sunt qui in usibus romanorum sappherinas pelles commercio
interueniente per alias innumeras gentes transmittunt famosi
pellium decora nigridine hi cum inopes uiuunt ditissime
uestiuntur  sequitur deinde diuersarum turba nationum
theustes uagoth bergio hallin liothida quorum omnium sedes
sub uno plani ac fertilis et propterea inibi aliarum gentium
incursionibus infestantur post hos ahelmil finnaithae feruir
gauthigoth acre hominum genus et at bella prumtissimum dehinc
mixi euagre otingis hi omnes excisis rupibus quasi castellis
inhabitant ritu beluino  sunt et his exteriores ostrogothae
raumarici aeragnaricii finni mitissimi scandzae cultoribus
omnibus mitiores nec non et pares eorum uinouiloth suetidi
cogniti in hac gente reliquis corpore eminentiores quamuis et
dani ex ipsorum stirpe progressi herulos propriis sedibus
expulerunt qui inter omnes scandiae nationes nomen sibi ob nimia
proceritate affectant praecipuum  sunt quamquam et horum
positura grannii augandzi eunixi taetel rugi arochi ranii
quibus non ante multos annos roduulf rex fuit qui contempto
proprio regno ad theodorici gothorum regis gremio conuolauit et
ut desiderabat inuenit hae itaque gentes germanis corpore et
animo grandiores pugnabant beluina saeuitia

  ex hac igitur scandza insula quasi officina gentium aut
certe uelut uagina nationum cum rege suo nomine berig gothi
quondam memorantur egressi qui ut primum e nauibus exientes
terras attigerunt ilico nomen loci dederunt nam odieque illic
ut fertur gothiscandza uocatur  unde mox promouentes ad
sedes ulmerugorum qui tunc oceani ripas insidebant castra
metati sunt eosque commisso proelio propriis sedibus pepulerunt
eorumque uicinos uandalos iam tunc subiugantes suis aplicauere
uictoriis ubi uero magna populi numerositate crescente et iam
pene quinto rege regnante post berig filimer filio gadarigis
consilio sedit ut exinde cum familiis gothorum promoueret
exercitus  qui aptissimas sedes locaquae dum quereret
congrua peruenit ad scythiae terras quae lingua eorum oium
uocabantur ubi delectatus magna ubertate regionum et exercitus
mediaetate transposita pons dicitur unde amnem traiecerat
inreparabiliter corruisse nec ulterius iam cuidam licuit ire aut
redire nam is locus ut fertur tremulis paludibus uoragine
circumiecta concluditur quem utraque confusione natura reddidit
inperuium uerumtamen hodieque illic et uoces armentorum audiri
et indicia hominum depraehendi commeantium attestationem quamuis
a longe audientium credere licet  haec ergo pars gothorum
quae apud filemer dicitur in terras oium emenso amne
transposita optatum potiti solum nec mora ilico ad gentem
spalorum adueniunt consertoque proelio uictoriam adipiscunt
exindeque iam uelut uictores ad extremam scythiae partem que
ponto mari uicina est properant quemadmodum et in priscis eorum
carminibus pene storicu ritu in commune recolitur quod et
ablauius descriptor gothorum gentis egregius uerissima adtestatur
historia  in quam sententiam et nonnulli consensere
maiorum ioseppus quoque annalium relator uerissimus dum ubique
ueritatis conseruet regulam et origines causarum a principio
reuoluat haec uero quae diximus de gente gothorum principia cur
omiserit ignoramus sed tantum magog eorum stirpe comemorans
scythas eos et natione et uocabulo asserit appellatos cuius soli
terminos antequam aliud ad medium deducamus necesse est ut
iacent edicere

  scythia si quidem germaniae terre confines eo tenus ubi
ister oritur amnis uel stagnus dilatatur morsianus tendens usque
ad flumina tyram danastrum et uagosolam magnumque illu
danaprum taurumque montem non illum asiae sed proprium id est
scythicum per omnem meotidis aditum ultraque meotida per
angustias bosfori usque ad caucasum montem amnemque araxem ac
deinde in sinistram partem reflexa post mare caspium quae in
extremis asiae finibus ab oceano eoroboro in modum fungi primum
tenuis post haec latissima et rotunda forma exoritur uergens ad
hunnus albanos et seres usque digreditur  haec inquam
patria id est scythia longe se tendens lateque aperiens habet
ab oriente seres in ipso sui principio litus caspii maris
commanentes ab occidente germanos et flumen uistulae ab arctu
id est septentrionali circumdatur oceano a meridiae persida
albania hiberia ponto atque extremo alueo istri qui dicitur
danubius ab ostea sua usque ad fontem  in eo uero latere
qua ponticum litus attingit oppidis haut obscuris inuoluitur
boristhenide olbia callipolida chersona theodosia careon
myrmicion et trapezunta quas indomiti scytharum nationes grecis
permiserunt condere sibimet commercia prestaturos in cuius
scythiae medium est locus qui asiam europamque ab alterutro
diuidit riphei scilicet montes qui thanain uastissimum fundunt
intrantem meotida cuius paludis circuitus passuum mil cxliiii
nusquam octo ulnis altius subsidentis  in qua scythia prima
ab occidente gens residet gepidarum que magnis opinatisque
ambitur fluminibus nam tisia per aquilonem eius chorumque
discurrit ab africo uero magnus ipse danubius ab eoo flutausis
secat qui rapidus ac uerticosus in istri fluenta furens
diuoluitur  introrsus illis dacia est ad coronae speciem
arduis alpibus emunita iuxta quorum sinistrum latus qui in
aquilone uergit ab ortu uistulae fluminis per inmensa spatia
uenetharum natio populosa consedit quorum nomina licet nunc per
uarias familias et loca mutentur principaliter tamen sclaueni et
antes nominantur  sclaueni a ciuitate nouietunense et laco
qui appellatur mursiano usque ad danastrum et in boream uiscla
tenus commorantur hi paludes siluasque pro ciuitatibus habent
antes uero qui sunt eorum fortissimi qua ponticum mare
curuatur a danastro extenduntur usque ad danaprum quae flumina
multis mansionibus ab inuicem absunt  ad litus autem oceani
ubi tribus faucibus fluenta uistulae fluminis ebibuntur
uidiuarii resident ex diuersis nationibus adgregati post quos
ripam oceani item aesti tenent pacatum hominum genus omnino
quibus in austrum adsidet gens acatzirorum fortissima frugum
ignara quae pecoribus et uenationibus uictitat  ultra quos
distendunt supra mare ponticum bulgarum sedes quos notissimos
peccatorum nostrorum mala fecerunt hinc iam hunni quasi
fortissimorum gentium fecundissimus cespes bifariam populorum
rabiem pullularunt nam alii altziagiri alii sauiri nuncupantur
qui tamen sedes habent diuisas iuxta chersonam altziagiri quo
asiae bona auidus mercator importat qui aestate campos peruagant
effusas sedes prout armentorum inuitauerint pabula hieme supra
mare ponticum se referentes hunuguri autem hinc sunt noti quia
ab ipsis pellium murinarum uenit commercium quos tantorum
uirorum formidauit audacia  quorum mansione prima in
scythiae solo iuxta paludem meotidem secundo in mysiam
thraciamque et daciam tertio supra mare ponticum rursus in
scythia legimus habitasse nec eorum fabulas alicubi repperimus
scriptas qui eos dicunt in brittania uel in unaqualibet
insularum in seruitute redactos et in unius caballi praetio a
quodam ereptos aut certe si quis eos aliter dixerit in nostro
urbe quam quod nos diximus fuisse exortos nobis aliquid
obstrepebit nos enim potius lectioni credimus quam fabulis
anilibus consentimus

 ut ergo ad nostrum propositum redeamus in prima sede
scythiae iuxta meotidem commanentes praefati unde loquimur
filimer regem habuisse noscuntur in secunda id est daciae
thraciaeque et mysiae solo zalmoxen quem mirae philosophiae
eruditionis fuisse testantur plerique scriptores annalium nam et
zeutam prius habuerunt eruditum post etiam dicineum tertium
zalmoxen de quo superius diximus nec defuerunt qui eos
sapientiam erudirent  unde et pene omnibus barbaris gothi
sapientiores semper extiterunt grecisque pene consimiles ut
refert dio qui historias eorum annalesque greco stilo composuit
qui dicit primum tarabosteseos deinde uocatos pilleatos hos
qui inter eos generosi extabant ex quibus eis et reges et
sacerdotes ordinabantur adeo ergo fuere laudati gaetae ut dudum
martem quem poetarum fallacia deum belli pronuntiat apud eos
fuisse dicant exortum unde et uergilius gradiuumque patrem
geticis qui praesidet aruis  quem martem gothi semper
asperrima placauere cultura nam uictimae eius mortes fuere
captorum opinantes bellorum praesulem apte humani sanguinis
effusione placandum huic praede primordia uouebantur huic
truncis suspendebantur exubiae eratque illis religionis preter
ceteros insinuatus affectus cum parenti deuotio numinis
uideretur inpendi  tertia uero sede super mare ponticum iam
humaniores et ut superius diximus prudentiores effecti diuisi
per familias populi uesegothae familiae balthorum ostrogothae
praeclaris amalis seruiebant

 quorum studium fuit primum inter alias gentes uicinas arcum
intendere neruis lucano plus storico quam poeta testante
armeniosque arcus geticis intendite neruis ante quos etiam
cantu maiorum facta modulationibus citharisque canebant
eterpamara hanale fridigerni uidigoiae et aliorum quorum in
hac gente magna opinio est quales uix heroas fuisse miranda
iactat antiquitas  tunc ut fertur uesosis scythis
lacrimabile sibi potius intulit bellum eis uidelicet quos
amazonarum uiros prisca tradit auctoritas de quas et feminas
bellatrices orosius in primo uolumine professa uoce testatur
unde cum gothis eum tunc dimicasse euidenter probamus quem cum
amazonarum uiris absolute pugnasse cognoscimus qui tunc a
borysthene amne quem accolae danaprum uocant usque ad thanain
fluuium circa sinum paludis meotidis consedebant  thanain
uero hunc dico qui ex ripheis montibus deiectus adeo preceps
ruit ut cum uicina flumina siue meotis et bosforus gelu
solidentur solus amnium confragosis montibus uaporatus numquam
scythico duriscit algore hic asiae europaeque terminus famosus
habetur nam alter est ille qui montibus chrinnorum oriens in
caspium mare dilabitur  danaper autem ortus grande palude
quasi ex matre profunditur hic usque ad medium sui dulcis est et
potabilis piscesque nimii saporis gignit ossa carentibus
chartellagine tantum habentes in corporis continentiam sed ubi
fit ponto uicinior paruum fontem suscipit cui exampheo cognomen
est adeo amarum ut cum sit quadraginta dierum itinere
nauigabilis huius aquis exiguis inmutetur infectusque ac
dissimilis sui inter greca oppida callipidas et hypannis in mare
defluat ad cuius ostia insula est in fronte achillis nomine
inter hos terra uastissima siluis consita paludibus dubia

  hic ergo gothis morantibus uesosis aegyptiorum rex in
bellum inruit quibus tunc tanausis rex erat quod proelio ad
phasim fluuium a quo fasides aues exortae in totum mundum epulis
potentum exuberant thanausis gothorum rex uesosi aegyptiorum
occurrit eumque grauiter debellans in aegypto usque persecutus
est et nisi nili amnis intransmeabilis obstetissent fluenta uel
munitiones quas dudum sibi ob incursiones aethiopum uesosis
fieri praecepisset ibi in eius eum patria extinxisset sed dum
eum ibi positum non ualuisset laedere reuertens pene omnem asiam
subiugauit et sibi tunc caro amico sorno regi medorum ad
persoluendum tributum subditos fecit ex cuius exercitu uictores
tunc nonnulli prouincias subditas contuentes et in omni
fertilitate pollentes deserta suorum agmina sponte in asiae
partibus residerunt  ex quorum nomine uel genere pompeius
trogus parthorum dicit extitisse prosapiem unde etiam hodieque
lingua scythica fugaces quod est parthi dicuntur suoque generi
respondentes inter omnes pene asiae nationes soli sagittarii sunt
et acerrimi bellatores de nomine uero quod diximus eos
parthos fugaces ita aliquanti aethymologiam traxerunt ut
dicerent parthi quia suos refugerunt parentes hunc ergo
thanausim regem gothorum mortuum inter numina sui populi
coluerunt

  post cuius decessum et exercitu eius cum successores
ipsius in aliis partibus expeditione gerentibus feminae gothorum
a quadam uicina gente temptantur in praeda quae doctae a uiris
fortiter resisterunt hostesque super se uenientes cum magna
uerecundia abigerunt qua patratae uictoria fretaeque maioris
audacia inuicem se cohortantes arma arripiunt elegentesque duas
audentiores lampeto et marpesia principatui subrogarunt 
quae dum curam gerunt ut et propria defenderent et aliena
uastarent sortitae lampeto restitit fines patrios tuendo
marpesia uero feminarum agmine sumpta nouum genus exercitui duxit
in asiam diuersasque gentes bello superans alios uero pace
concilians ad cauchasum uenit ibique certum tempus demorans
loci nomen dedit saxum marpesiae unde et uergilius ac si dura
silex aut stet marpesia cautes in eo loco ubi post haec
alexander magnus portas constituens pylas caspias nominauit quod
nunc lazorum gens custodit pro munitione romana  hic ergo
certum temporis amazonas commanentes confortati sunt unde
egressi et alem fluuium quod iuxta gargaram ciuitatem
praeterfluit transeuntes armeniam syriam ciliciamque
galatiam pisidiam omniaque asiae loca aequa felicitate
domuerunt ioniam eoliamque conuersae deditas sibi prouincias
effecerunt ubi diutius dominantes etiam ciuitates castraque suo
in nomine dicauerunt ephesi quoque templum dianae ob sagittandi
ac uenandi studium quibus se artibus tradidissent effusis
opibus mirae pulchritudinis condiderunt  tale ergo scythiae
genitae feminae casu asiae regna potitae per centum pene annos
tenuerunt et sic demum ad proprias socias in cautes marpesios
quas superius diximus repedarunt in montem scilicet caucasi
cuius montis quia facta iterum mentio est non ab re arbitror
eius tractum situmque describere quando maximam partem orbis
noscitur circuire iugo continuo  is namque ab indico mare
surgens qua meridiem respicit sole uaporatus ardescit qua
septentrione patet rigentibus uentis est obnoxius et pruinis
mox in syriam curuato angulo reflexus licet amnium plurimos
emittat in uasianensem tamen regionem eufratem tigrimque
nauigeros ad opinionem maximam perennium fontium cupiosis fundit
uberibus qui amplexantes terras syrorum mesopotamiam et
appellari faciunt et uideri in sinum rubri maris fluenta
deponentes  tunc in boream reuertens scythicas terras iugus
antefatus magnis flexibus peruagatur atque ibidem opinatissima
flumina in caspium mare profundens araxem cysum et cambisen
continuatoque iugo ad ripheos usque in montes extenditur indeque
scythicis gentibus dorso suo terminum praebens ad pontum usque
discendit consertisque collibus histri quoque fluenta contingit
quo amne scissus dehiscens scythia quoque taurus uocatur 
talis ergo tantusque et pene omnium montium maximus excelsas suas
erigens summitates naturali constructione praestat gentibus
inexpugnanda munimina nam locatim recisus qua disrupto iugo
uallis hiatu patescit nunc caspias portas nunc armenias nunc
cilicas uel secundum locum quale fuerit facit uix tamen
plaustro meabilis lateribus in altitudinem utremque desectis
qui pro gentium uarietate diuerso uocabulo nuncupatur hunc enim
lammum mox propanissimum indus appellat parthus primum castram
post nifatem edicit syrus et armenus taurum scytha cauchasum
ac rifeum iterumque in fine taurum cognominat aliaeque
conplurimae gentes huic iugo dedere uocabulo et quia de eius
continuatione pauca libabimus ad amazonas unde diuertimus
redeamus

  quae ueritae ne eorum prolis rarisceret uicinis
gentibus concubitum petierunt facta nundina semel in anno ita
ut futuri temporis eadem die reuertentibus in id ipsum quidquid
partus masculum edidisset patri redderet quidquid uero feminei
sexus nasceretur mater ad arma bellica erudiret siue ut
quibusdam placet editis maribus nouercali odio infantis
miserandi fata rumpebant ita apud illas detestabile puerperium
erat quod ubique constat esse uotiuum  quae crudelitas
illis terrorem maximum comulabat opinionis uulgatae nam quae
rogo spes esset capto ubi indulgi uel filio nefas habebatur
contra has ut fertur pugnauit herculis et melanis pene plus
dolo quam uirtute subegit theseus uero hippoliten in praeda
tulit de qua et genuit hypolitum hae quoque amazones post haec
habuere reginam nomine penthesileam cuius troiano bello extant
clarissima documenta nam hae feminae usque ad alexandrum magnum
referuntur tenuisse regimen

  sed ne dicas de uiris gothorum sermo adsumptus cur in
feminas tamdiu perseuerat audi et uirorum insignem et laudabilem
fortitudinem dio storicus et antiquitatum diligentissimus
inquisitor qui operi suo getica titulum dedit quos getas iam
superiori loco gothos esse probauimus orosio paulo dicente 
hic dio regem illis post tempora multa commemorat nomine telefum
ne uero quis dicat hoc nomen a lingua gothica omnino peregrinum
esse nemo qui nesciat animaduertat usu pleraque nomina gentes
amplecti ut romani macedonum greci romanorum sarmatae
germanorum gothi plerumque mutuantur hunnorum  is ergo
telefus herculis filius natus ex auge sororis priami coniugio
copulatus procerus quidem corpore sed plus uigore terribilis
qui paternam fortitudinem propriis uirtutibus aequans herculis
genium formae quoque similitudinem referebat huius itaque regnum
moesiam appellauere maiores quae prouincia habet ab oriente
ostia fluminis danubii a meridie macedonia ab occasu histria a
septentrione danubium  is ergo antefatus habuit bellum cum
danais in qua pugna thesandrum ducem greciae interemit et dum
aiacem infestus inuadit uliximque persequitur uitibus equo
cadente ipse corruit achillisque iaculo femur sauciatus diu
mederi nequiuit grecos tamen quamuis iam saucius e suis
finibus proturbauit thelepho uero defuncto euryphylus filius
successit in regno ex priami frygum regi germana progenitus qui
ob casandrae amorem bello interesse troiano ut parentibus
soceroque ferret auxilium cupiens mox uenisset extinctus est

  tunc cyrus rex persarum post grande interuallum et
pene post dcxxx annorum tempore pompeio trogo testante getarum
reginae thomyre sibi exitiabile intulit bellum qui elatus ex
asiae uictoriis getas nititur subiugare quibus ut diximus
regina erat thomyris quae cum abraxem amnem cyri arcere
potuisset accessum transitum tamen permisit elegens armis eum
uincere quam locorum beneficio submouere quod et factum est
 et ueniente cyro prima cessit fortuna parthis in tantum ut
et filium thomyris et plurimum exercitum trucidarent sed iterato
marte getae cum sua regina parthos deuictos superant atque
prosternunt opimamque praedam de eis auferunt ibique primum
gothorum gens sirica uidit tentoria tunc thomyris regina aucta
uictoria tantaque praeda de inimicis potita in partem moesiae
quae nunc a magna scythia nomen mutuatum minor scythia
appellatur transiens ibi in ponti moesiaco litore thomes
ciuitatem suo de nomine aedificauit  dehinc darius rex
persarum hystaspis filius antyri regis gothorum filiam in
matrimonio postulauit rogans pariter atque deterrens nisi suam
peragerent uoluntatem cuius affinitatem gothi spernentes
legationem eius frustrarunt qui repulsus dolore flammatus est et
dcc milia armatorum contra ipsos produxit exercitum uerecundiam
suam malo publico uindicare contendens nauibusque pene a
chalcedona usque ad bizantium in instar pontium tabulatis atque
consertis thraciam petit et moesiam pontemque rursus in danubio
pari modo constructum duobus mensibus crebris fatigatus in tapis
uiii milia perdidit armatorum timensque ne pons danubii ab eius
aduersariis occuparetur celeri fuga in thracia repedauit nec
mysiae solum sibi credens tutum fore aliquantulum remorandi 
post cuius decessum iterum xerses filius eius paternas iniurias
ulcisci se aestimans cum sua septingenta et auxiliarium ccc
milia armatorum rostratas naues mille ducentas onerarias tria
milia super gothos ad bellum profectus nec temptare in conflictu
praeualuit eorum animositate et constantia superatus  sic
namque ut uenerat absque aliquo certamine suo cum robore
recessit philippus quoque pater alexandri magni cum gothis
amicitias copulans medopam gudilae regis filiam accepit uxorem
ut tali affinitate roboratus macedonum regna firmaret qua
tempestate dio storico dicente philippus inopia pecuniae passus
odyssitanam moesiae ciuitatem instructis copiis uastare
deliberat quae tunc propter uicinam thomes gothis erat subiecta
unde et sacerdotes gothorum illi qui pii uocabantur subito
patefactis portis cum citharis et uestibus candidis obuiam
egressi patriis diis ut sibi propitii macedonas repellerent
uoce supplici modulantes quos macedones sic fiducialiter sibi
occurrere contuentes stupiscent et si dici fas est ab inermibus
terrentur armati nec mora soluta acie quam ad bellandum
construxerant non tantum ab urbis excidio abstinuerunt uerum
etiam et quos foris fuerant iure belli adepti reddiderunt
foedusque inito ad sua reuersi sunt  quod dolum post longum
tempus reminiscens egregius gothorum doctor sithalcus cl uirorum
milibus congregatis atheniensibus intulit bellum aduersus
perdiccam macedoniae regem quem alexander apud babylloniam
ministri insidiis potans interitum atheniensium principatui
hereditario iure reliquerat successorem magno proelio cum hoc
inito gothi superiores inuenti sunt et sic pro iniuria qua illi
in moesia dudum fecissent isti in grecia discurrentes cunctam
macedoniam uastauerunt

  dehinc regnante gothis buruista dicineus uenit in
gothiam quo tempore romanorum sylla potitus est principatum
quem dicineum suscipiens buruista dedit ei pene regiam
potestatem cuius consilio gothi germanorum terras quas nunc
franci optinent populati sunt  caesar uero qui sibi primus
omnium romanum uindicauit imperium et pene omnem mundum suae
dicioni subegit omniaque regna perdomuit adeo ut extra nostro
urbe in oceani sinu repositas insulas occuparet et nec nomen
romanorum auditu qui nouerant eos romanis tributarios faceret
gothos tamen crebro pertemptans nequiuit subicere gaius tiberius
iam tertius regnat romanis gothi tamen suo regno incolume
perseuerant  quibus hoc erat salubre hoc adcommodum hoc
uotiuum ut quidquid dicineus eorum consiliarius precepisset
hoc modis omnibus expetendum hoc utile iudicantes effectui
manciparent qui cernens eorum animos sibi in omnibus oboedire et
naturalem eos habere ingenium omnem pene phylosophiam eos
instruxit erat namque huius rei magister peritus nam ethicam
eos erudiens barbaricos mores conpescuit fysicam tradens
naturaliter propriis legibus uiuere fecit quas usque nunc
conscriptas belagines nuncupant logicam instruens rationis eos
supra ceteras gentes fecit expertes practicen ostendens in bonis
actibus conuersare suasit theoreticen demonstrans signorum
duodecem et per ea planetarum cursus omnemque astronomiam
contemplari edocuit et quomodo lunaris urbis augmentum sustinet
aut patitur detrimentum edixit solisque globum igneum quantum
terreno orbe in mensura excedat ostendit aut quibus nominibus
uel quibus signis in polo caeli uergente et reuergente trecentae
quadraginta et sex stellae ab ortu in occasu precipites ruant
exposuit  qualis erat rogo uoluptas ut uiri fortissimi
quando ab armis quantolumcumque uacassent doctrinis
philosophicis inbuebantur uideris unum caeli positionem alium
herbarum fruticumque explorare naturas istum lunae commoda
incommodaque illum solis labores adtendere et quomodo rotatu
caeli raptos retro reduci ad partem occiduam qui ad orientalem
plagam ire festinant ratione accepta quiescere  haec et
alia nonnulla dicineus gothis sua peritia tradens mirabilis apud
eos enituit ut non solu mediocribus immo et regibus imperaret
elegit namque ex eis tunc nobilissimos prudentioresque uiros
quos theologiam instruens numina quaedam et sacella uenerare
suasit fecitque sacerdotes nomen illis pilleatorum contradens
ut reor quia opertis capitibus tyaris quos pilleos alio nomine
nuncupamus litabant  reliquam uero gentem capillatos dicere
iussit quod nomen gothi pro magno suscipientes adhuc odie suis
cantionibus reminiscent

 decedente uero dicineo pene pari ueneratione habuerunt
comosicum quia nec inpar erat sollertiae hic etenim et rex
illis et pontifex ob suam peritiam habebatur et in summa iustitia
populos iudicabat

 et hoc rebus excedente humanis coryllus rex gothorum in regno
conscendit et per quadraginta annos in dacia suis gentibus
imperauit daciam dico antiquam quam nunc gepidarum populi
possidere noscuntur  quae patria in conspectu moesiae sita
trans danubium corona montium cingitur duos tantum habens
accessus unum per boutas alterum per tapas haec gotia quam
daciam appellauere maiores quae nunc ut diximus gepidia
dicitur tunc ab oriente aroxolani ab occasu iazyges a
septentrione sarmatae et basternae a meridiae amnis danubii
terminabant nam iazyges ab aroxolanis aluta tantum fluuio
segregantur  et quia danubii mentio facta est non ab re
iudico pauca de tali amne egregio indicare nam hic in
alamannicis aruis exoriens sexaginta a fonte suo usque ad ostia
in ponto mergentia per mille ducentorum passuum milia hinc inde
suscipiens flumina in modum spinae quem costas ut cratem
intexunt omnino amplissimus est qui lingua bessorum hister
uocatur ducentis tantum pedibus in altum aquam in alueo habet
profundam hic etenim amnis inter cetera flumina in magnum omnes
superans praeter nilum haec de danubio dixisse sufficiat ad
propositum uero unde nos digressimus iubante domino redeamus

  longum namque post interuallum domitiano imperatore
regnante eiusque auaritiam metuentes foedus quod dudum cum aliis
principibus pepigerant gothi soluentes ripam danubii iam longe
possessam ab imperio romano deletis militibus cum eorum ducibus
uastauerunt cui prouinciae tunc post agrippam oppius praeerat
sauinus gothis autem dorpaneus principatum agebat quando bello
commisso gothi romanos deuictos oppii sauini caput abscisum
multa castella et ciuitates inuadentes de parte imperatoris
publice depraedarunt  qua necessitate suorum domitianus cum
omni uirtute sua illyricum properauit et totius pene rei publicae
militibus ductore fusco praelato cum lectissimis uiris amnem
danubii consertis nauibus ad instar pontis transmeare coegit
super exercitum dorpanei  tum gothi haut segnes reperti arma
capessunt primoque conflictu mox romanos deuincunt fuscoque
duce extincto diuitias de castris militum spoliant magnaque
potiti per loca uictoria iam proceres suos quorum quasi fortuna
uincebant non puros homines sed semideos id est ansis
uocauerunt quorum genealogia ut paucis percurram uel quis quo
parente genitus est aut unde origo coepta ubi finem effecit
absque inuidia qui legis uera dicentem ausculta

  horum ergo heroum ut ipsi suis in fabulis referunt
primus fuit gapt qui genuit hulmul hulmul uero genuit augis at
augis genuit eum qui dictus est amal a quo et origo amalorum
decurrit qui amal genuit hisarna hisarnis autem genuit
ostrogotha ostrogotha autem genuit hunuil hunuil item genuit
athal athal genuit achiulf et oduulf achiulf autem genuit
ansila et ediulf uultuulf et hermenerig uultuulf uero genuit
ualarauans ualarauans autem genuit uinitharium uinitharius
quoque genuit uandiliarium  uandalarius genuit thiudemer et
ualamir et uidimir thiudimir genuit theodericum theodericus
genuit amalasuentham amalasuentha genuit athalaricum et
matesuentham de eutharico uiro suo cuius affinitas generis sic
ad eam coniuncta est  nam supra dictus hermanaricus filius
achiulf genuit hunimundum hunimundus autem genuit thorismundo
thorismund uero genuit berimud berimud autem genuit uetericum
uetericus item genuit eutharicum qui coniunctus amalasuinthae
genuit athalaricum et mathesuentam mortuoque in puerilibus annis
athalarico mathesuenthae uitigis est copulatus de quo non
suscepit liberum adductique simul a belesario constantinopolim
et uitigis rebus excedente humanis germanus patricius fratruelis
iustiniani imp eam in conubio sumens patriciam ordinariam fecit
de qua et genuit filium item germanum nomine germano uero
defuncto ipsa uidua perseuerare disponit quomodo autem aut
qualiter regnum amalorum distructum est loco suo si dominus
iubauerit edicimus

 nunc autem ad id unde digressum fecimus redeamus
doceamusque quomodo ordo gentis unde agimus cursus sui metam
expleuit ablabius enim storicus refert quia ibi super limbum
ponti ubi eos diximus in scythia commanere ibi pars eorum qui
orientali plaga tenebat eisque praeerat ostrogotha utrum ab
ipsius nomine an a loco id est orientales dicti sunt
ostrogothae residui uero uesegothae id est a parte occidua

  et quia iam superius diximus eos transito danubio
aliquantum temporis in mysiam thraciamque uixisse ex eorum
reliquiis fuit et maximinus imp post alexandrum mamaeae nam ut
dicit symmachus in quinto suae historiae libro maximinus
inquiens caesar mortuo alexandro ab exercitu effectus est imp
ex infimis parentibus in thracia natus a patre gotho nomine
micca matre halana quae ababa dicebatur is triennio regnans
dum in christianos arma commoueret imperium simul et uitam
amisit  nam hic seuero imp regnante et natalis die filii
celebrante post prima aetate et rusticana uita de pascuis in
militiam uenit princeps si quidem militares dederat ludos quod
cernens maximinus quamuis semibarbarus aduliscens propositis
praemiis patria lingua petit ab imperatore ut sibi luctandi cum
expertis militibus licentiam daret  seuerus ammodum miratus
magnitudinem formae  erat enim ut fertur statura eius procera
ultra octo pedes  iussit eum lixis corporis nexu contendere ne
quid a rudi homine militaribus uiris eueniret iniuriae tum
maximinus sedecim lixas tanta felicitate prostrauit ut uincendo
singulos nullam sibi requiem per intercapidinem temporis daret
hic captis praemiis iussus in militiam mitti primaque ei
stipendia equestria fuere tertia post haec die cum imperator
prodiret ad campum uidit eum exultantem more barbarico iussitque
tribuno ut eum cohercitum ad romanam inbueret disciplinam ille
uero ubi de se intellexit principem loqui accessit ad eum
equitantemque praeire pedibus coepit  tum imperator equo ad
lentum cursum calcaribus incitato multos urbes huc atque illuc
usque ad suam defatigationem uariis deflexibus impediuit ac
deinde ait illi num quid uis post cursum thracisce luctare
respondit quantum libet imperator ita seuerus ex equo
desiliens recentissimos militum cum eo decertari iussit at ille
septem ualentissimos iuuenes ad terram elisit ita ut antea
nihil per interualla respiraret solusque a caesare et argenteis
praemiis et aureo torque donatus est iussus deinde inter
stipatores degere corporis principalis  post haec sub
antonino caracalla ordines duxit ac saepe famam factis extendens
plures militiae grados centuriatumque strenuitatis suae praetium
tulit macrino tamen postea in regno ingresso recusauit militiam
pene triennio tribunatusque habens honore numquam se oculis
macrini optulit indignum ducens eius imperium qui perpetrato
facinus fuerat adquisitum  ad eliogabalum dehinc quasi ad
antonini filium reuertens tribunatum suum adiit et post hunc sub
alexandrum mamaeae contra parthos mirabiliter dimicauit eoque
mogontiaco militari tumulto occiso ipse exercitus electione
absque senatus consultu effectus est imperator qui cuncta bona
sua in persecutione christianorum malo uoto foedauit occisusque
aquileia a puppione regnum reliquid philippo quod nos idcirco
huic nostro opusculo de symmachi hystoria mutuauimus quatenus
gentem unde agimus ostenderemus ad regni romani fastigium usque
uenisse ceterum causa exegit ad id unde digressimus ordine
redeamus

  nam gens ista mirum in modum in ea parte qua
uersabatur id est ponti in litore scythiae soli enituit sine
dubio tanta spatia tenens terrarum tot sinos maris tot fluminum
cursus sub cuius saepe dextera uandalus iacuit stetit sub
praetio marcomannus quadorum principes in seruitute redacti
sunt philippo namque ante dicto regnante romanis qui solus ante
constantinum christianus cum philippo idem filio fuit cuius et
secundo anno regni roma millesimum annum expleuit gothi ut
adsolet subtracta sibi stipendia sua aegre ferentes de amicis
effecti sunt inimici nam quamuis remoti sub regibus uiuerent
suis rei publicae tamen romanae foederati erant et annua munera
percipiebant  quid multa transiens tunc ostrogotha cum suis
danubio moesiam thraciasque uastauit ad quem rebellandum decius
senator a philippo dirigitur qui ueniens dum getis nihil
praeualet milites proprios exemptos a militia fecit uitae
priuatae degi quasi eorum neglectu gothi danubium
transfretassent factaque ut puta in suis uindicta ad philippum
reuertitur milites uero uidentes se post tot labores militia
pulsos indignati ad ostrogothae regis gothorum auxilium
confugerunt  qui excipiens eos eorumque uerbis accensus mox
tricenta milia suorum armata produxit ad bellum adhibitis sibi
taifalis et astringis nonnullis sed et carporum trea milia
genus hominum ad bella nimis expeditum qui saepe fuere romanis
infesti quos tamen post haec imperante dioclitiano et maximiano
galerius maximinus caesar deuicit et rei publicae romanae
subegit his ergo addens gothos et peucinos ab insula peucis
quae in ostia danubii ponto mergentia iacet argaithum et
gunthericum nobilissimos suae gentis doctores praefecit  qui
mox danubium uadati et de secundo moesiam populati
marcianopolim eiusdem patriae urbem famosam metropolim
adgrediuntur diuque obsessam accepta pecunia ab his qui inerant
reliquerunt  et quia marcianopolim nominauimus libet aliqua
de eius situ breuiter intimare nam hanc urbem traianus
imperator hac re ut fertur aedificauit eo quod marciae sororis
suae puella dum lauat in flumine illo qui nimii limpiditatis
saporisque in media urbe oritur potami cognomento exindeque
uellit aquam haurire casu uas aureum quod ferebat in profundum
decidit metalli pondere praegrauatum longeque post ab imis
emersit quod certe non erat usitatum aut uacuum sorberi aut
certe semel uoratum undis respuentibus enatare his traianus sub
admiratione conpertis fontique numinis quoddam inesse credens
conditam ciuitatem germanae suae in nomine marcianopolim
nuncupauit

  abhinc ergo ut dicebamus post longam obsidionem
accepto praemio ditatus geta recessit ad propria quem cernens
gepidarum natio subito ubique uincentem praedisque ditatum
inuidia ductus arma in parentibus mouit quomodo uero getae
gepidasque sint parentes si quaeris paucis absoluam meminisse
debes me in initio de scandzae insulae gremio gothos dixisse
egressos cum berich rege suo tribus tantum nauibus uectos ad
ripam oceani citerioris id est gothiscandza  quarum trium
una nauis ut adsolet tardior nancta nomen genti fertur dedisse
nam lingua eorum pigra gepanta dicitur hinc factum est ut
paulatim et corruptae nomen eis ex conuicio nasceretur gepidas
nam sine dubio ex gothorum prosapie et hi trahent originem sed
quia ut dixi gepanta pigrum aliquid tardumque designat pro
gratuito conuicio gepidarum nomen exortum est quod nec ipsud
credo falsissimum sunt etenim tardioris ingenii et grauiores
corporum uelocitate  hi ergo gepidae tacti inuidia dum
spesis prouincia commanerent in insulam uisclae amnis uadibus
circumactam quam patrio sermone dicebant gepedoios nunc eam ut
fertur insulam gens uiuidaria incolit ipsis ad meliores terras
meantibus qui uiuidarii ex diuersis nationibus ac si in unum
asylum collecti sunt et gentem fecisse noscuntur  ergo ut
dicebamus gepidarum rex fastida quietam gentem excitans patrios
fines per arma dilatauit nam burgundzones pene usque ad
internicionem deleuit aliasque nonnullas gentes perdomuit gothos
quoque male prouocans consanguinitatis foedus prius inportuna
concertatione uiolauit superba admodum elatione iactatus
crescenti populo dum terras coepit addere incolas patrios
reddidit rariores  is ergo missis legatis ad ostrogotham
cuius adhuc imperio tam ostrogothae quam uesegothae id est
utrique eiusdem gentes populi subiacebant inclusum se montium
quaeritans asperitate siluarumque densitate constrictum unum
poscens e duobus ut aut bellum sibi aut locorum suorum spatia
praepararet  tunc ostrogotha rex gothorum ut erat solidi
animi respondit legatis bellum se quidem talem horrere durumque
fore et omnino scelestum armis confligere cum propinquis loca
uero non cedere quid multa gepidas in bella inruunt contra
quos ne minor indicaretur mouit et ostrogotha procinctum
conueniuntque ad oppidum galtis iuxta quod currit fluuius auha
ibique magna partium uirtute certatum est quippe quos in se et
armorum et pugnandi similitudo commouerat sed causa melior
uiuacitasque ingenii iubit gothos  inclinata denique parte
gepidarum proelium nox diremit tunc relicta suorum strage
fastida rex gepidarum properauit ad patriam tam pudendis
obprobriis humiliatus quam fuerat elationis erectus redeunt
uictores gothi gepidarum discessione contenti suaque in patria
feliciter in pace uersantur usque dum eorum praeuius existeret
ostrogotha

  pos cuius decessum cniua exercitum diuidens in duas
partes nonnullos ad uastandum moesiam dirigit sciens eam
neglegentibus principibus defensoribus destitutam ipse uero cum
lxx milibus ad eusciam id est nouas conscendit unde a gallo
duce remotus nicopolim accedit quae iuxta iatrum fluuium est
constituta notissima quam deuictis sarmatis traianus et
fabricauit et appellauit uictoriae ciuitatem ubi decio
superueniente imperatore tandem cniua in hemi partibus quae non
longe aberant recessit unde apparatu disposito philippopolim
ire festinans  cuius secessu decius imperator cognoscens et
ipsius urbis ferre subsidium gestiens iugum hemi montis
transacto ad beroam uenit ibique dum equos exercitumque lassum
refoueret ilico cniua cum gothis in modum fulminis ruit
uastatoque romano exercitu imperatorem cum pauculis qui fugere
quiuerant ad eusciam rursus trans alpes in mysia proturbauit
ubi tunc gallus dux limitis cum plurima manu bellantium
morabatur collectoque tam exinde quam de usco exercitu futuri
belli se parat in aciae  cniua uero diu obsessam inuadit
philippopolim praedaque potitus prisco duce qui inerat sibi
foederauit quasi cum decio pugnaturum uenientesque ad conflictum
ilico decii filium sagitta saucium crudeli funere confodiunt
quod pater animaduertens licet ad confortandos animos militum
fertur dixisse nemo tristetur perditio unius militis non est
rei publicae deminutio tamen paterno affectu non ferens
hostes inuadit aut mortem aut ultionem fili exposcens
ueniensque ad abritto moesiae ciuitatem circumseptus a gothis et
ipse extinguitur imperii finem uitaeque terminum faciens qui
locus hodieque decii ara dicitur eo quod ibi ante pugnam
mirabiliter idolis immolasset

  defuncto tunc decio gallus et uolusianus regnum potiti
sunt romanorum quando et pestilens morbus pene istius
necessitatis consimilis quod nos ante hos nouem annos experti
sumus faciem totius orbis foedauit supra modum tamen
alexandriam totiusque aegypti loca deuastans dionysio storico
super hanc cladem lacrimauiliter exponente quod et noster
conscribit uenerabilis martyr christi et episcopus cyprianus in
libro cuius titulus est de mortalitate  tunc et
emilianus quidam gothis saepe ob principum neglegentiam mysiam
deuastantibus ut uidit licere nec a quoquam sine magno rei
publicae dispendio remoueri similiter suae fortunae arbitratus
posse uenire tyrannidem in moesia arripuit omneque manu militari
ascita coepit urbes et populos deuastare contra quem intra
paucos menses dum multitudo apparatus adcresceret non minimum
incomodum rei publicae parturiuit qui tamen in ipso pene nefario
conatus sui initio extinctus et uitam et imperium quod
inhiabat amisit  supra dicti uero gallus et uolusianus
imperatores quamuis uix biennio in imperio perseuerantes ab hac
luce migrarunt tamen ipsud biennium quod affuerunt ubique
pacati ubique regnauerunt gratiosi praeter quod unum eorum
fortunae reputatum est id est generalis morbus sed hoc ab
imperitis et calumniatoribus qui uitam solent aliorum dente
maledico lacerare hi ergo mox imperio adepti sunt foedus cum
gente pepigerunt gothorum et nec longo interuallo utrisque
regibus occumbentibus gallienus arripuit principatum

  quod in omni lasciuia resoluto respa et ueduco
tharuaroque duces gothorum sumptis nauibus asiam transierunt
fretum ellispontiacum transuecti ubi multas eius prouinciae
ciuitates populatas opinatissimum illud ephesiae dianae templum
quod dudum dixeramus amazonas condidisse igne succendunt
partibusque bithiniae delati chalcedonam subuerterunt quam post
cornelius abitus aliqua parte reparauit quae hodieque quamuis
regiae urbis uicinitate congaudeat signa tamen ruinarum suarum
aliquanta ad indicium retinet posteritatis  hac ergo
felicitate gothi qua intrauerunt partibus asiae praedas
spoliaque potiti hellispontiacum fretum retranseunt uastantes
itinere suo troiam iliumque quae uix a bello illo agamemnoniaco
quantulum se reparantes rursus hostili mucrone deletae sunt post
asiae ergo tale excidium thracia eorum experta est feritatem
nam ibi ad radices emi montis et mari uicinam anchialos ciuitatem
adgressi mox adeunt urbem quam dudum sardanaphalus rex
parthorum inter limbum maris et emi radices locasset  ibi
ergo multis feruntur mansisse diebus aquarum calidarum delectati
lauacris quae ad duodecimo miliario anchialitanae ciuitatis sunt
siti ab imo suae fontis ignei scaturrientes et inter reliqua
totius mundi thermarum innumerabilium loca omnino precipua et ad
sanitatem infirmorum efficacissima

  exinde ergo ad proprias sedes regressi post haec a
maximiano imperatore rediguntur in auxilio romanorum contra
parthos rogati ubi omnino datis auxiliariis fideliter decertati
sunt sed postquam caesar maximinus pene cum eorum solacia
narseum regem persarum saporis magni nepotem fugasset eiusque
omnes opes simulque uxores et filios depraedasset achillemque in
alexandria dioclitianus superasset et maximianus herculius in
africa quinquegentianos adtriuisset pacem rei publicae nancti
coeperunt quasi gothos neglegere  nam sine ipsos dudum
contra quasuis gentes romanus exercitus difficile decertatus est
apparet namque frequenter quomodo inuitabantur sic ut et sub
constantino rogati sunt et contra cognatum eius licinium arma
tulerunt eumque deuictum et in thessalonica clausum priuatum ab
imperio constantini uictoris gladio trucidarunt  nam et ut
famosissimam et romae emulam in suo nomine conderet ciuitatem
gothorum interfuit operatio qui foedus inito cum imperatore
quadraginta suorum milia illi in solacio contra gentes uarias
obtulere quorum et numerus et militia usque ad praesens in re
publica nominatur id est foederati tunc etenim sub ariarici et
aorici regum suorum florebant imperio post quorum decessum
successor regni extitit geberich uirtutis et nobilitatis eximius

  nam hic hilderith patre natus auo ouida proauo
nidada gloriam generis sui factis illustribus exaequauit
primitias regni sui mox in uandalica gente extendere cupiens
contra uisimar eorum rege qui asdingorum stirpe quod inter eos
eminet genusque indicat bellicosissimum deuxippo storico
referente qui eos ab oceano ad nostrum limitem uix in anni
spatio peruenisse testatur prae nimia terrarum inmensitate quo
tempore erant in eo loco manentes ubi nunc gepidas sedent iuxta
flumina marisia miliare et gilpil et grisia qui omnes supra
dictos excedet  erat namque illis tunc ab oriente gothus
ab occidente marcomanus a septentrione hermundolus a meridie
histrum qui et danubius dicitur hic ergo uandalis commorantibus
bellum indictum est a geberich rege gothorum ad litus praedicti
amnis marisiae ubi nec diu certatum est ex aequali sed mox ipse
rex uandalorum uisimar magna parte cum gentis suae prosternitur
 geberich uero gothorum ductor eximius superatis
depraedatisque uandalis ad propria loca unde exierat remeauit
tunc perpauci uandali qui euasissent collecta inbellium suorum
manu infortunata patria relinquentes pannoniam sibi a
constantino principe petierunt ibique per lx annos plus minus
sedibus locatis imperatorum decretis ut incolae famularunt unde
iam post longum ab stiliconae mag mil et ex consule atque
patricio inuitati gallias occupauerunt ubi finitimos
depraedantes non adeo fixas sedes habuerunt

  nam gothorum rege geberich rebus humanis excedente post
temporis aliquod hermanaricus nobilissimus amalorum in regno
successit qui multas et bellicosissimas arctoi gentes perdomuit
suisque parere legibus fecit quem merito nonnulli alexandro
magno conparauere maiores habebat si quidem quos domuerat
golthescytha thiudos inaunxis uasinabroncas merens mordens
imniscaris rogas tadzans athaul nauego bubegenas coldas 
sed cum tantorum seruitio clarus haberetur non passus est nisi
et gentem herulorum quibus praeerat halaricus magna ex parte
trucidatam reliquam suae subegeret dicioni nam praedicta gens
ablauio istorico referente iuxta meotida palude inhabitans in
locis stagnantibus quas greci ele uocant eluri nominati sunt
gens quantum uelox eo amplius superbissima  nulla si
quidem erat tunc gens quae non leuem armaturam in acie sua ex
ipsis elegeret sed quamuis uelocitas eorum ab aliis crebro
bellantibus euagaret gothorum tamen stabilitate subiacuit et
tarditati fecitque causa fortunae ut et ipsi inter reliquas
gentes getarum regi hermanarico seruirent  post herulorum
cede item hermanaricus in uenethos arma commouit qui quamuis
armis despecti sed numerositate pollentes primum resistere
conabantur sed nihil ualet multitudo inbellium praesertim ubi
et deus permittit et multitudo armata aduenerit nam hi ut in
initio expositionis uel catalogo gentium dicere coepimus ab una
stirpe exorti tria nunc nomina ediderunt id est uenethi antes
sclaueni qui quamuis nunc ita facientibus peccatis nostris
ubique deseuiunt tamen tunc omnes hermanarici imperiis
seruierunt  aestorum quoque similiter nationem qui
longissimam ripam oceani germanici insident idem ipse prudentia
et uirtute subegit omnibusque scythiae et germaniae nationibus ac
si propriis lauoribus imperauit

  post autem non longi temporis interuallo ut refert
orosius hunnorum gens omni ferocitate atrocior exarsit in
gothos nam hos ut refert antiquitas ita extitisse conperimus
filimer rex gothorum et gadarici magni filius qui post egressu
scandzae insulae iam quinto loco tenens principatum getarum qui
et terras scythicas cum sua gente introisse superius a nobis
dictum est repperit in populo suo quasdam magas mulieres quas
patrio sermone haliurunnas is ipse cognominat easque habens
suspectas de medio sui proturbat longeque ab exercitu suo fugatas
in solitudinem coegit errare  quas spiritus inmundi per
herimum uagantes dum uidissent et eorum conplexibus in coitu
miscuissent genus hoc ferocissimum ediderunt quae fuit primum
inter paludes minutum tetrum atque exile quasi hominum genus nec
alia uoce notum nisi quod humani sermonis imaginem adsignabat
tali igitur hunni stirpe creati gothorum finibus aduenerunt
 quorum natio saeua ut priscus istoricus refert meotida
palude ulteriore ripa insidens uenationi tantum nec alio labore
experta nisi quod postquam creuisset in populis fraudibus et
rapinis uicinarum gentium quiete conturbans huius ergo gentis
ut adsolet uenatores dum in interioris meotidae ripam
uenationes inquirent animaduertunt quomodo ex inprouiso cerua
se illis optulit ingressaque paludem nunc progrediens nunc
subsistens index uiae se tribuit  quam secuti uenatores
paludem meotidam quem inperuium ut pelagus aestimant pedibus
transierunt mox quoque scythica terra ignotis apparuit cerua
disparuit quod credo spiritus illi unde progeniem trahunt ad
scytharum inuidia id egerunt  illi uero qui praeter
meotidam alium mundum esse paenitus ignorabant admiratione ducti
terrae scythicae et ut sunt sollertes iter illud nullae ante
aetati notissimum diuinitus sibi ostensum rati ad suos redeunt
rei gestum edocent scythiam laudant persuasaque gente sua uia
qua cerua indice dedicerant ad scythiam properant et
quantoscumque prius in ingressu scytharum habuerunt litauere
uictoriae reliquos perdomitos subegerunt  nam mox ingentem
illam paludem transierunt ilico alpidzuros alcildzuros
itimaros tuncarsos et boiscos qui ripae istius scythiae
insedebant quasi quaedam turbo gentium rapuerunt halanos quoque
pugna sibi pares sed humanitate uictu formaque dissimiles
frequenti certamine fatigantes subiugauerunt  nam et quos
bello forsitan minime superabant uultus sui terrore nimium
pauorem ingerentes terribilitate fugabant eo quod erat eis
species pauenda nigridinis et uelud quaedam si dici fas est
informis offa non facies habensque magis puncta quam lumina
quorum animi fiducia turuus prodet aspectus qui etiam in pignora
sua primo die nata desaeuiunt nam maribus ferro genas secant
ut ante quam lactis nutrimenta percipiant uulneris cogantur
subire tolerantiam  hinc inberbes senescunt et sine
uenustate efoebi sunt quia facies ferro sulcata tempestiuam
pilorum gratiam cicatricis absumit exigui quidem forma sed
argutis motibus expediti et ad equitandum promptissimi scapulis
latis et ad arcos sagittasque parati firmis ceruicibus et
superbia semper erecti hi uero sub hominum figura uiuunt beluina
saeuitia

 quod genus expeditissimum multarumque nationum grassatorem
getae ut uiderunt pauiscunt suoque cum rege deliberant
qualiter tali se hoste subducant nam hermanaricus rex gothorum
licet ut superius retulimus multarum gentium extiterat
triumphator de hunnorum tamen aduentu dum cogitat rosomonorum
gens infida quae tunc inter alias illi famulatum exhibebat tali
eum nanciscitur occasione decipere dum enim quandam mulierem
sunilda nomine ex gente memorata pro mariti fraudulento discessu
rex furore commotus equis ferocibus inligatam incitatisque
cursibus per diuersa diuelli praecipisset fratres eius sarus et
ammius germanae obitum uindicantes hermanarici latus ferro
petierunt quo uulnere saucius egram uitam corporis inbecillitate
contraxit  quam aduersam eius ualitudinem captans balamber
rex hunnorum in ostrogotharum parte mouit procinctum a quorum
societate iam uesegothae quadam inter se intentione seiuncti
habebantur inter haec hermanaricus tam uulneris dolore quam
etiam hunnorum incursionibus non ferens grandeuus et plenus
dierum centesimo decimo anno uitae suae defunctus est cuius
mortis occasio dedit hunnis praeualere in gothis illis quos
dixeramus orientali plaga sedere et ostrogothas nuncupari

  uesegothae id est illi alii eorum socii et occidui
soli cultores metu parentum exterriti quidnam de se propter
gentem hunnorum deliberarent ambigebant diuque cogitantes
tandem communi placito legatos in romania direxerunt ad ualentem
imperatorem fratrem ualentiniani imperatoris senioris ut partem
thraciae siue moesiae si illis traderet ad colendum eius se
legibus eiusque uiuere imperiis subderentur et ut fides uberior
illis haberetur promittunt se si doctores linguae suae
donauerit fieri christianos  quod ualens conperto mox
gratulabundus annuit quod ultro petere uoluisset susceptosque
in partibus moesiae getas quasi murum regni sui contra citeras
statuit gentes et quia tunc ualens imperator arrianorum perfidia
saucius nostrarum partium omnes ecclesias obturasset suae parti
fautores ad illos diriget praedicatores qui uenientes rudibus
et ignaris ilico perfidiae suae uirus infundunt sic quoque
uesegothae a ualente imperatore arriani potius quam christiani
effecti  de cetero tam ostrogothis quam gepidis parentibus
suis pro affectionis gratia euangelizantes huius perfidiae
culturam edocentes omnem ubique linguae huius nationem ad
culturam huius sectae inuitauerunt ipsi quoque ut dictum est
danubio transmeantes daciam ripensem moesiam thraciasque
permisso principis insederunt

  quibus euenit ut adsolet genti necdum bene loco
fundatis penuria famis coeperuntque primates eorum et duces
qui regum uice illis praeerant id est fritigernus alatheus et
safrac exercitus inopiam condolere negotiationemque a lupicino
maximoque romanorum ducum expetere uerum quid non auri sacra
fames compellit adquiescere coeperunt duces auaritia compellente
non solum ouium bouumque carnes uerum etiam canum et inmundorum
animalium morticina eis pro magno contradere adeo ut quemlibet
mancipium in uno pane aut decem libris carne mercarent 
sed iam mancipiis et supellectile deficientibus filios eorum
auarus mercator uictus necessitate exposcit haut enim secus
parentes faciunt salute suorum pignorum prouidentes faciliusque
deliberant ingenuitatem perire quam uitam dum misericorditer
alendus quis uenditur quam moriturus seruatur contigit etenim
illo sub tempore erumnoso lupicinus ut ductor romanorum
fritigernum gothorum regulum in conuiuio inuitaret dolumque ei
ut post exitus docuit moliretur  sed fritigernus dolum
nescius cum paucorum comitatu ad conuiuium ueniens dum intus in
preturio aepularetur clamorem miserorum morientium audiret nam
in alia parte socios eius reclausos dum milites ducis sui iussu
trucidare conarentur et uox morientium duriter emissa iam
suspectis auribus intonaret ilico aperto dolo cognoscens
fritigernus euaginato gladio e conuiuio non sine magna temeritate
uelocitateque egreditur suosque socios ab imminenti morte
ereptos ad necem romanorum instigat  qui nancti occasione
uotiua elegerunt uiri fortissimi in bello magis quam in fame
deficere et ilico in ducum lupicini et maximi armantur
occisione illa namque dies gothorum famem romanorumque
securitatem ademit coeperuntque gothi iam non ut aduenae et
peregrini sed ut ciues et domini possessoribus imperare totasque
partes septentrionales usque ad danubium suo iuri tenere 
quod conperiens in antiochia ualens imperator mox armato exercitu
in thraciarum partes egreditur ubi lacrimabile bello commisso
uincentibus gothis in quodam praedio iuxta adrianopolim saucius
ipse refugiens ignorantibusque quod imperator in tam uili casula
delitisceret gothis ignemque ut adsolet saeuiente inimico
supposito cum regali pompa crematus est haut secus quam dei
prorsus iudicio ut ab ipsis igni conbureretur quos ipse uera
fide petentibus in perfidia declinasset ignemque caritatis ad
gehennae ignem detorsisset quo tempore uesegothae thracias
daciaque ripense post tanti gloria tropaei tamquam solum
genitalem potiti coeperunt incolere

  sed theodosio ab spania gratianus imperator electo et
in orientali principatu loco ualentis patrui subrogato
militaremque disciplinam mox in meliori statu reposita ignauia
priorum principum et desidia exclusa gothus ut sensit pertimuit
nam inperator acri omnino ingenii uirtuteque et consilio clarus
dum praeceptorum saeueritate et liberalitate blanditiaque sua
remissum exercitum ad fortia prouocaret  at uero ubi
milites principe meliore mutato fiduciam acceperunt gothos
impetere temptant eosque thraciae finibus pellunt sed theodosio
principe pene tunc usque ad disperationem egrotanti datur iterum
gothis audacia diuisoque exercitu fritigernus ad thessaliam
praedandam epiros et achaiam digressus est alatheus uero et
safrac cum residuis copiis pannoniam petierunt  quod cum
gratianus imperator qui tunc a roma in gallis ob incursione
uandalorum recesserat conperisset quia theodosio fatali
desperatione succumbente gothi maius saeuirent mox ad eos
collecto uenit exercitu nec tamen fretus in armis sed gratia
eos muneribusque uicturus pacemque uictualia illis concedens
cum ipsis inito foedere fecit

  ubi uero post haec theodosius conualuit imperator
repperitque cum gothis et romanis gratiano imperatore pepigisse
quod ipse optauerat admodum grato animo ferens et ipse in hac
pace consensit aithanaricoque rege qui tunc fritigerno
successerat datis sibi muneribus sociauit moribusque suis
benignissimis ad se eum in constantinopolim accedere inuitauit
 qui omnino libenter adquiescens regia urbe ingressus est
miransque en inquid cerno quod saepe incredulus audiebam
famam uidelicet tantae urbis et huc illuc oculos uoluens nunc
situm urbis commeatuque nauium nunc moenia clara prospectans
miratur populosque diuersarum gentium quasi fonte in uno e
diuersis partibus scaturriente unda sic quoque milite ordinato
aspiciens deus inquit sine dubio terrenus est imperator et
quisquis aduersus eum manu mouerit ipse sui sanguinis reus
existit  in tali ergo admiratione maioreque a principe
honore suffultus paucis mensibus interiectis ab hac luce
migrauit quem princeps affectionis gratia pene plus mortuum quam
uiuum honorans dignae tradidit sepulturae ipse quoque in
exequiis feretro eius praeiens  defuncto ergo aithanarico
cunctus eius exercitus in seruitio theodosii imperatoris
perdurans romano se imperio subdens cum milite uelut unum corpus
effecit militiaque illa dudum sub constantino principe
foederatorum renouata et ipsi dicti sunt foederati e quibus
imperator contra eugenium tyrannum qui occiso gratiano gallias
occupasset plus quam uiginti milia armatorum fideles sibi et
amicos intellegens secum duxit uictoriaque de praedicto tyranno
potitus ultionem exegit

  postquam uero theodosius amator pacis generisque
gothorum rebus excessit humanis coeperuntque eius filii utramque
rem publicam luxuriose uiuentes adnihilare auxiliariisque suis
id est gothis consueta dona subtrahere mox gothis fastidium
eorum increuit uerentesque ne longa pace eorum resolueretur
fortitudo ordinato super se rege halarico cui erat post amalos
secunda nobilitas balthorumque ex genere origo mirifica qui
dudum ob audacia uirtutis baltha id est audax nomen inter suos
acceperat  mox ergo antefatus halaricus creatus est rex
cum suis deliberans suasit eos suo labore quaerere regna quam
alienis per otium subiacere et sumpto exercitu per pannonias
stilicone et aureliano consulibus et per sirmium dextroque latere
quasi uiris uacuam intrauit italiam nulloque penitus obsistente
ad pontem applicauit candidiani qui tertio miliario ab urbe
aberat regia rauennate  quae urbs inter paludes et pelago
interque padi fluenta unius tantum patet accessu cuius dudum
possessores ut tradunt maiores  id est laudabiles
dicebantur haec in sino regni romani super mare ionio constituta
ut in modum insulae influentium aquarum redundatione
concluditur  habet ab oriente mare ad quam qui recto cursu
de corcyra atque hellade partibus nauigatur dextrum latus
primum epiros dehinc dalmatiam liburniam histriamque et sic
uenetias radens palmula nauigat ab occidente uero habet paludes
per quas uno angustissimo introitu ut porta relicta est a
septentrionale quoque plaga ramus illi ex pado est qui fossa
uocitatur asconis  a meridie item ipse padus quem italiae
soli fluuiorum regem dicunt cognomento eridanus ab augusto
imperatore latissima fossa demissus qui septima sui aluei parte
per mediam influit ciuitatem ad ostia sua amoenissimum portum
praebens classem ducentarum quinquaginta nauium dione referente
tutissima dudum credebatur recipere statione  qui nunc ut
fauius ait quod aliquando portus fuerit spatiosissimus ortus
ostendit arboribus plenus uerum de quibus non pendeant uela sed
poma trino si quidem urbs ipsa uocabulo gloriatur trigeminaque
positione exultat id est prima rauenna ultima classis media
caesarea inter urbem et mare plena mollitiae harenaque minuta
uectationibus apta

  uerum enim uero cum in eius uicinitate uesegotharum
applicuisset exercitus et ad honorium imperatorem qui intus
residebat legationem misisset quatenus si permitteret ut gothi
pacati in italia residerent sic eos cum romanorum populo
uiuere ut una gens utraque credere possit sin autem aliter
bellando quis quem ualebat expellere et iam securus qui uictor
existeret imperaret sed honorius imperator utraque
pollicitatione formidans suoque cum senatu inito consilio
quomodo eos fines italos expelleret deliberabat  cui ad
postremum sententia sedit quatenus prouincias longe positas id
est gallias spaniasque quas pene iam perdidisset gizericique eas
uandalorum regis uastaret inruptio si ualeret halaricus sua
cum gente sibi tamquam lares proprias uindicaret donationem
sacro oraculo confirmatam consentiunt gothi hac ordinatione et ad
patriam sibi traditam proficiscuntur  post quorum discessu
nec quicquam mali in italia perpetrato stilico patricius et
socer honorii imperatoris  nam utramque eius filiam id est
mariam et thermantiam sibi princeps unam post unam consocians
utramque uirginem et intactam deus ab hac luce uocauit  hic ergo
stilico ad polentiam ciuitatem in alpes cottiarum locatam dolose
accedens nihilque male suspicantibus gothis ad necem totius
italiae suamque deformitatem ruit in bello  quem ex
inprouiso gothi cernentes primum perterriti sunt sed mox
recollectis animis et ut solebant hortatibus excitati omnem
pene exercitum stiliconis in fuga conuersum usque ad
internicionem deiciunt furibundoque animo arreptum iter deserunt
et in liguria post se unde iam transierant reuertuntur eamque
praedis spoliisque potiti emiliam pari tenore deuastant
flamminiaeque aggerem inter picenum et tusciam usque ad urbem
romam discurrentes quidquid in utrumque latus fuit in praeda
diripiunt  ad postremum romae ingressi halarico iubente
spoliant tantum non autem ut solent gentes igne supponunt nec
locis sanctorum in aliquo paenitus iniuria inrogare patiuntur
exindeque egressi per campaniam et lucania simili clade peracta
brittios accesserunt ubi diu resedentes ad siciliam et exinde ad
africae terras ire deliberant bryttiorum si quidem regio in
extremis italiae finibus australi interiacens parti  angulus
eius appinini montis initium fecit  adriaeque pelagus uelut
lingua porrecta a tyrreno aestu seiungens nomen quondam a bryttia
sortitus regina  ibi ergo ueniens alaricus rex
uesegotharum cum opibus totius italiae quas in praeda
diripuerat et exinde ut dictum est per siciliam ad africam
quietam patriam transire disponens cuius quia non est liberum
quodcumque homo sine notu dei disposuerit fretus ille horribilis
aliquantas naues submersit plurimas conturbauit qua
aduersitate depulsus halaricus dum secum quid ageret
deliberaret subito inmatura morte praeuentus rebus humanis
excessit  quem nimia sui dilectione lugentes busento amne
iuxta consentina ciuitate de alueo suo deriuato  nam hic fluuius
a pede montis iuxta urbem dilapsus fluit unda salutifera  huius
ergo in medio aluei collecta captiuorum agmina saepulturae locum
effodiunt in cuius foueae gremium halaricum cum multas opes
obruunt rursusque aquas in suo alueo reducentes et ne a quoquam
quandoque locus cognosceretur fossores omnes interemerunt
regnumque uesegotharum atauulfo eius consanguineo et forma
menteque conspicuo tradent nam erat quamuis non adeo proceritate
staturae formatus quantum pulchritudine corporis uultuque
decorus

  qui suscepto regno reuertens item ad romam si quid
primum remanserat more locustarum erasit nec tantum priuatis
diuitiis italiam spolians immo et publicis imperatore honorio
nihil resistere praeualente cuius et germanam placidiam
theodosii imperatoris ex altera uxore filiam ab urbe captiuam
abduxit  quam tamen ob generis nobilitatem formeque
pulchritudine et integritate castitatis adtendens in foro iuli
aemiliae ciuitate suo matrimonio legitime copulauit ut gentes
hac societate conperta quasi adunatam gothis rem publicam
efficacius terrerentur honorioque augusto quamuis opibus exausto
tamen iam quasi cognatum grato animo derelinquens gallias
tendit  ubi cum aduenisset uicinae gentes perterritae in
suis se coeperunt finibus continere qui dudum crudeliter gallias
infestassent tam franci quam burgondiones nam uandali uel
alani quos superius diximus permissu principum romanorum
utramque pannoniam resedere nec ibi sibi metu gothorum
arbitrantes tutum fore si reuerterentur ad gallias transierunt
 sed mox a galliis quas ante non multum tempus
occupassent fugientes spanias se recluserunt adhuc memores ex
relatione maiorum suorum quid dudum geberich gothorum rex genti
suae prestitisset incommodi uel quomodo eos uirtute sua patrio
solo expulisset tali ergo casu galliae atauulfo patuere
uenienti  confirmato ergo gothus regno in gallis spanorum
casu coepit dolere eosque deliberans a uandalorum incursibus
eripere suas opes barcilona cum certis fidelibus derelictas
plebeque inbelle interiores spanias introibit ubi saepe cum
uandalis decertans tertio anno postquam gallias spaniasque
domuisset occubuit gladio ilia perforata eueruulfi de cuius
solitus erat ridere statura post cuius mortem segericus rex
constituitur sed et ipse suorum fraude peremptus ocius regnum
cum uita reliquid

  dehinc iam quartus ab alarico rex constituitur ualia
nimis destrictus et prudens contra quem honorius imperator
constantium uirum industria militari pollentem multisque proeliis
gloriosum cum exercitu dirigens ueritus ne foedus dudum cum
atauulfo inito ipse turbaret et aliquas rursus in re publica
insidias moliretur uicinas sibi gentes expulsas simulque
desiderans germanam suam placidiam subiectionis obprobrio
liberare paciscens cum constantio ut aut bello aut pace uel
quo modo si eam potuisset ad suum regnum reducere ei eam in
matrimonio sociaret  quo placito constantius obans cum
copia armatorum et pene iam regio apparatu spanias petit cui
uallias rex gothorum non cum minori procinctu ad claustra pyrenei
occurrit ubi ab utraque parte legatione directa ita conuenit
pacisci ut placidiam sororem principis redderet suaque solacia
romanae rei publicae ubi usus exegerit non denegaret eo namque
tempore constantinus quidam apud gallias inuadens imperium
filium suum constantem ex monacho fecerat caesarem sed non diu
tenens regno praesumpto mox foederatos gothos romanosque ipse
occiditur arelato filius uero eius uienna post quos item
iouinus ac sebastianus pari temeritate rem publicam occupandam
existimantes pari exitio perierunt

 nam duodecimo anno regni ualiae quando et hunni post pene
quinquaginta annorum inuasam pannoniam a romanis et gothis
expulsi sunt uidens ualia uandalos in suis finibus id est
spaniae solum audaci temeritate ab interioribus partibus
galliciae ubi eos fugauerat dudum atauulfus egressos et cuncta
in praedas uastare eo fere tempore quo hierius et ardabures
consules processissent nec mora mox contra eos mouit exercitum

  sed gyzericus rex uandalorum iam a bonifatio in africam
inuitatus qui ualentiniano principi ueniens in offensa non
aliter se quam malo rei publicae potuit uindicare is ergo suis
praecibus eos inuitans per traiectum angustiarum qui dicitur
fretus gaditanus et uix septem milibus africam ab spaniis diuidet
ostiaque maris tyrreni in oceani estu egeritur transposuit
 erat namque gyzericus iam romanorum clade in urbe
notissimus statura mediocris et equi casu claudicans animo
profundus sermone rarus luxoriae contemptor ira turbidus
habendi cupidus ad sollicitandas gentes prouidentissimus semina
contentionum iacere odia miscere paratus  tali africa rem
publicam praecibus bonifatii ut diximus inuitatus intrauit
ubi a diuinitate ut fertur accepta auctoritate diu regnans
ante obitum suum filiorum agmine accito ordinauit ne inter ipsos
de regni ambitione intentio esset sed ordine quisque et gradu
suo alii si superuiueret id est seniori suo fieret sequens
successor et rursus ei posterior eius quod obseruantes per
annorum multorum spatia regnum feliciter possiderunt nec ut in
reliquis gentibus adsolet intestino bello foedati sunt suoque
ordine unus post unum regnum excipiens in pace populis imperauit
 quorum ordo iste ac successio fuit primum gyzericus qui
pater et dominus sequens hunericus tertius gunthamundus
quartus thrasamundus quintus ilderich quem malo gentis suae
gelimer inmemor ataui praeceptorum de regno eiectum et
interemptum tyrannide praesumpsit  sed non ei cessit inpune
quod fecerat nam mox iustiniani imperatoris ultio in eum
apparuit et cum omne genus suum opibusque quibus more praedonis
incubabat constantinopolim delatus per uirum gloriosissimum
belesarium mag mil orientalem exconsolem ordinarium atque
patricium magnum in circo populo spectaculum fuit seraque suae
paenitudinis gerens cum se uideret de fastigio regali deiectum
priuatae uitae cui noluit famulari redactus occubuit  sic
africa quae in diuisione urbis terrarum tertia pars mundi
describitur centesimo fere anno a uandalico iugo erepta in
libertate reuocata est regni romani et quae dudum ignauis
dominis ducibusque infidelibus a rei publicae romanae corpus
gentilis manus abstulerat a sollerte domino et fideli ductore
nunc reuocata hodieque congaudet quamuis et post haec
aliquantulum intestino proelio maurorumque infidelitate adtrita
sese lamentauerit tamen triumphus iustiniani imperatoris a deo
sibi donatus quod inchoauerat ad pacem usque perduxit sed
nobis quid opus est unde res non exeget dicere ad propositum
redeamus

 uallia si quidem rex gothorum adeo cum suis in uandalos
saeuiebat ut uoluisset eos etiam et in africa persequi nisi eum
casus qui dudum halarico in africa tendenti contigerat
reuocasset nobilitatus namque intra spanias incruentamque
uictoriam potitus tolosam reuertitur romano imperio fugatis
hostibus aliquantas prouincias quod promiserat derelinquens
sibique aduersa post longum ualitudine superueniente rebus
humanis excessit  eo uidelicet tempore quo beremud
thorismundo patre progenitus de quo in catalogo amalorum
familiae superius diximus cum filio uitiricho ab ostrogothis
qui adhuc in scythiae terras hunnorum oppressionibus subiacebant
ad uesegotharum regnum migrauit conscius enim uirtutis et
generis nobilitate facilius sibi credens principatum a parentibus
deferre quem heredem regum constabat esse multorum quis namque
de amalo dubitaret si uacasset elegere sed nec ipse adeo
uoluit quis esset ostendere  et illi iam post mortem
ualliae theoderidum ei dederant successorem ad quem ueniens
beremud animi pondere qua ualebat eximio generis sui amplitudine
commoda taciturnitate suppressit sciens regnantibus semper
regali stirpe genitos esse suspectos passus est ergo ignorari
ne faceret ordinata confundi susceptusque cum filio suo a rege
theodorido honorifice nimis adeo ut nec consilio suo expertem
nec conuiuio faceret alienum non tamen pro generis nobilitate
quam ignorabat sed pro animi fortitudine et robore mentis quam
non poterat occultare

  quid plurimum defuncto uallia ut superius quod
diximus repetamus qui parum fuerat felix gallis prosperrimus
feliciorque theodoridus successit in regno homo summa
moderatione compositus animi corporisque utilitate habendus
contra quem theodosio et festo consulibus pace rupta romani
hunnis auxiliaribus secum iunctis in galliis arma mouerunt
turbauerat namque eos gothorum foederatorum manus qui cum gaina
comite constantinopolim efferasset aetius ergo patricius tunc
praeerat militibus fortissimorum moesium stirpe progenitus in
dorostorena ciuitate a patre gaudentio labores bellicos
tolerans rei publicae romanae singulariter natus qui superbam
suauorum francorumque barbariem immensis caedibus seruire romano
imperio coegisset  hunnis quoque auxiliariis litorio
ductante contra gothos romanus exercitus mouit procinctum diuque
ex utraque parte acies ordinatae cum utrique fortes et neuter
infirmior esset datis dextris in pristina concordia redierunt
foedusque firmatum ab alterutrum fida pace peracta recessit
uterque  qua pace attila hunnorum omnium dominus et paene
totius scythiae gentium solus in mundo regnator qui erat famosa
inter omnes gentes claritate mirabilis ad quem in legatione se
missum a theodosio iuniore priscus istoricus tali uoce inter alia
refert ingentia si quidem flumina id est tisia tibisiaque et
dricca transientes uenimus in loco illo ubi dudum uidigoia
gothorum fortissimus sarmatum dolo occubuit indeque non longe ad
uicum in quo rex attila morabatur accessimus uicum inquam ad
instar ciuitatis amplissimae in quo lignea moenia ex tabulis
nitentibus fabricata repperimus quarum compago ita solidum
mentiebatur ut uix ab intentu possit iunctura tabularum
conpraehendi  uideres triclinia ambitu prolixiore distenta
porticusque in omni decore dispositas area uero curtis ingenti
ambitu cingebatur ut amplitudo ipsa regiam aulam ostenderet hae
sedes erant attilae regis barbariae tota tenenti haec captis
ciuitatibus habitacula praeponebat

  is namque attila patre genitus mundzuco cuius fuere
germani octar et roas qui ante attilam regnum tenuisse
narrantur quamuis non omnino cunctorum quorum ipse post quorum
obitum cum bleda germano hunnorum successit in regno et ut ante
expeditionis quam parabat par foret augmentum uirium
parricidio quaerit tendens ad discrimen omnium nece suorum
 sed librante iustitia detestabili remedio crescens deformes
exitus suae crudelitatis inuenit bleda enim fratre fraudibus
interempto qui magnae parti regnabat hunnorum uniuersum sibi
populum adunauit aliarumque gentium quas tunc in dicione
tenebat numerositate collecta primas mundi gentes romanos
uesegothasque subdere praeoptabat  cuius exercitus
quingentorum milium esse numero ferebatur uir in concussione
gentium natus in mundo terrarum omnium metus qui nescio qua
sorte terrebat cuncta formidabili de se opinione uulgata erat
namque superbus incessu huc atque illuc circumferens oculos ut
elati potentia ipso quoque motu corporis appareret bellorum
quidem amator sed ipse manu temperans consilio ualidissimus
supplicantium exorabilis propitius autem in fide semel
susceptis forma breuis lato pectore capite grandiore minutia
oculis rarus barba canis aspersus semo nasu teter colore
origenis suae signa restituens  qui quamuis huius esset
naturae ut semper magna confideret addebat ei tamen confidentia
gladius martis inuentus sacer apud scytharum reges semper
habitus quem priscus istoricus tali refert occasione detectum
cum pastor inquiens quidam gregis unam boculam conspiceret
claudicantem nec causam tanti uulneris inueniret sollicitus
uestigia cruoris insequitur tandemque uenit ad gladium quem
depascens herbas incauta calcauerat effossumque protinus ad
attilam defert quo ille munere gratulatus ut erat magnanimis
arbitratur se mundi totius principem constitutum et per martis
gladium potestatem sibi concessam esse bellorum

  huius ergo mentem ad uastationem orbis paratam
comperiens gyzericus rex uandalorum quem paulo ante
memorauimus multis muneribus ad uesegotharum bella precipitat
metuens ne theodoridus uesegotharum rex filiae suae ulcisceretur
iniuriam quae hunerico gyzerici filio iuncta prius quidem tanto
coniugio laetaretur sed postea ut erat ille et in sua pignora
truculentus ob suspicionem tantummodo ueneni ab ea parati
naribus abscisam truncatamque auribus spolians decore naturali
patri suo ad gallias remiserat ut turpe funus miseranda semper
offerret et crudelitas qua etiam mouerentur externi uindictam
patris efficacius impetraret  attila igitur dudum bella
concepta gyzerici redemptione parturiens legatos in italia ad
ualentinianum principem misit serens gothorum romanorumque
discordia ut quos proelio non poterat concutere odiis internis
elideret asserens se rei publicae eius amicitias in nullo
uiolare sed contra theoderidum uesegotharum regem sibi esse
certamen unde cum excipi libenter optaret citera epistula
usitatis salutationum blandimentis oppleuerat studens fidem
adhibere mendacio  pari etiam modo ad regem uesegotharum
theoderidum dirigit scripta hortans ut a romanorum societate
discederet recoleretque proelia quae paulo ante contra eum
fuerant concitata sub nimia feritate homo subtilis ante quam
bella gereret arte pugnabat tunc ualentinianus imperator ad
uesegothas eorumque regem theoderidum in his uerbis legationem
direxit  prudentiae uestrae est fortissimi gentium
aduersus orbis conspirare tyrannum qui optat mundi generale
habere seruitium qui causas proelii non requirit sed quidquid
commiserit hoc putat esse legitimum ambitum suum brachio
metitur superbiam licentia satiat qui ius fasque contemnens
hostem se exhibet et naturae cunctorum etenim meretur hic odium
qui in commune omnium se adprobat inimicum  recordamini
quaeso quod certe non potest obliuisci ab hunnis non per bella
ubi communis casus est fusum sed quod grauiter anget
insidiis appetitum ut de nobis taceamus potestis hanc inulti
ferre superbiam armorum potentes fauete propriis doloribus et
communes iungite manus auxiliamini etiam rei publicae cuius
membrum tenetis quam sit autem nobis expetenda uel amplexanda
societas hostis interrogate consilia  his et similia
legati ualentiniani regem permouerunt theodoridum quibus ille
respondit habetis inquid romani desiderium uestrum
fecistis attilam et nobis hostem sequimur illum quocumque
uocauerit et quamuis infletur de diuersis gentium uictoriis
norunt tamen gothi confligere cum superbis nullum bellum dixerim
graue nisi quod causa debilitat quando nil triste pauet cui
maiestas adriserit  adclamant responso comites duci
laetus sequitur uulgus fit omnibus ambitus pugnae hostes iam
hunni desiderantur producitur itaque a rege theodorido
uesegotharum innumerabilis multitudo qui quattuor filios domi
dimissos id est friderichum et eurichum retemerim et himnerith
secum tantum thorismud et theodericum maiores natu participes
laboris adsumit felix procinctum auxilium tutum suaue
collegium habere solacia illorum quibus delectat ipsa etiam
simul subire discrimina  a parte uero romanorum tanta
patricii aetii prouidentia fuit cui tunc innitebatur res publica
hesperiae plagae ut undique bellatoribus congregatis aduersus
ferocem et infinitam multitudinem non impar occurreret hi enim
adfuerunt auxiliares franci sarmatae armoriciani liticiani
burgundiones saxones ripari olibriones quondam milites
romani tunc uero iam in numero auxiliarium exquisiti aliaeque
nonnulli celticae uel germanie nationes  conuenitur itaque
in campos catalaunicos qui et mauriaci nominantur centum
leuuas ut galli uocant in longum tenentes et septuaginta in
latum leuua autem gallica una mille et quingentorum passuum
quantitate metitur fit ergo area innumerabilium populorum pars
illa terrarum conseruntur acies utraeque fortissimae nihil
subreptionibus agitur sed aperto marte certatur  quae
potest digna causa tantorum motibus inuenire aut quod odium in
se cunctos animauit armari probatum est humanum genus regibus
uiuere quando unius mentis insano impetu strages sit facta
populorum et arbitrio superbi regis momento defecit quod tot
saeculis natura progenuit

  sed antequam pugnae ipsius ordinem referamus
necessarium uidetur edicere quae in ipsis bellorum motibus
acciderunt quia sicut famosum proelium ita multiplex atque
perplexum sangibanus namque rex alanorum metu futurorum
perterritus attilae se tradere pollicetur et aurelianam ciuitatem
galliae ubi tunc consistebat in eius iura transducere 
quod ubi theodoridus et aetius agnouerunt magnis aggeribus
eandem urbem ante aduentum attilae struunt suspectumque
custodiunt sangibanum et inter suos auxiliares medium statuunt
cum propria gente igitur attila rex hunnorum tali perculsus
euentu diffidens suis copiis metuit inire conflictum inter que
fugam reuoluens ipso funere tristiorem statuit per aruspices
futura inquirere  qui more solito nunc pecorum fibras nunc
quasdam uenas in abrasis ossibus intuentes hunnis infausta
denuntiant hoc tamen quantulum praedixere solacii quod summus
hostium ductor de parte aduersa occumberet relictamque uictoriam
sua morte triumphum foedaret cumque attila necem aetii quod
eius motibus obuiabat uel cum sua perditione duceret expetendam
tali praesagio sollicitus ut erat consiliorum in rebus bellicis
exquisitor circa nonam diei horam proelium sub trepidatione
committit ut si secus cederet nox imminens subueniret

  conuenere partes ut diximus in campos catalaunicos
erat autem positio loci decliui tumore in editum collis
excrescens quem uterque cupiens exercitus obtinere quia loci
oportunitas non paruum benificium confert dextram partem hunni
cum suis sinistram romani et uesegothae cum auxiliariis
occuparunt relictoque de cacumine eius iugo certamen ineunt
dextrum itaque cornum cum uesegothis theoderidus tenebat
sinistrum aetius cum romanis conlocantes in medio sanguibanum
quem superius rettulimus praefuisse alanis prouidentes cautioni
militari ut eum de cuius animo minus praesumebant fidelium
turba concluderent facile namque adsumit pugnandi necessitatem
cui fugiendi inponitur difficultas  e diuerso uero fuit
hunnorum acies ordinata ut in medio attila cum suis fortissimis
locaretur sibi potius rex hac ordinatione prospiciens quatenus
inter gentis suae rubor positus ab imminenti periculo redderetur
exceptus cornua uero eius multiplices populi et diuersae
nationes quos dicioni suae subdiderat ambiebant  inter
quos ostrogotharum praeminebat exercitus ualamire et theodemire
et uidemere germanis ductantibus ipso etiam rege cui tunc
seruiebant nobilioribus quia amalorum generis eos potentia
inlustrabat eratque et gepidarum agmini innumerabili rex ille
famosissimus ardaricus qui ob nimiam suam fidelitatem erga
attila eius consiliis intererat nam perpendens attila sagacitate
sua eum et ualamerem ostrogotharum regem super ceteros
regulos diligebat  erat namque ualamir secreti tenax
blandus alloquio dolis gnarus ardaricus fide et consilio ut
diximus clarus quibus non inmerito contra parentes uesegothas
debuit credere pugnaturis reliqua autem si dici fas est turba
regum diuersarumque nationum ductores ac si satellites notibus
attilae attendebant et ubi oculo annuisset absque aliqua
murmuratione cum timore et tremore unusquisque adstabat aut
certe quod iussus fuerat exequebatur  solus attila rex
omnium regum super omnes et pro omnibus sollicitus erat fit ergo
de loci quem diximus oportunitate certamen attila suos
diriget qui cacumen montis inuaderent sed a thorismundo et
aetio praeuenitur qui eluctati collis excelsa ut conscenderent
superiores effecti sunt uenientesque hunnos montis benificio
facile turbauerunt

  tunc attila cum uideret exercitum causa praecedente
turbatum tali eum ex tempore credidit alloquio confirmandum
post uictorias tantarum gentium post orbem si consistatis
edomitum ineptum iudicaueram tamquam ignaros rei uerbis acuere
quaerat hoc aut nouus ductor aut inexpertus exercitus  nec
mihi fas est aliquid uulgare dicere nec uobis oportet audire
quid autem aliud uos quam bellare consuetum aut quid uiro forti
suauius quam uindicta manu querere magnum munus a natura animos
ultione satiare  adgrediamur igitur hostem alacres
audaciores sunt semper qui inferunt bellum adunatas dispicite
dissonas gentes indicium pauoris est societate defendi en ante
impetum nostrum terroribus iam feruntur excelsa quaerunt
tumulos capiunt et sera paenitudine in campos monitiones
efflagitant nota uobis sunt quam sint leuia romanorum arma
primo etiam non dico uulnere sed ipso puluere grauantur dum in
ordine coeunt et acies testudineque conectunt  uos
confligite perstantibus animis ut soletis despicientesque eorum
aciem alanos inuadite in uesegothas incumbite inde nobis cita
uictoria quaerere unde se continet bellum abscisa autem neruis
mox membra relabuntur nec potest stare corpus cui ossa
subtraxeris consurgant animi furor solitus intumescat nunc
consilia hunni nunc arma depromite aut uulneratus quis
aduersarii mortem reposcat aut inlaesus hostium clade satietur
 uicturos nulla tela conueniunt morituros et in otio fata
praecipitant postremo cur fortuna hunnos tot gentium uictores
adseret nisi ad certaminis huius gaudia praeparasset quis
denique meotidarum iter maiores nostros aperuit tot saeculis
clausum secretum quis adhuc inermibus cedere faciebat armatos
faciem hunnorum non poterat ferre adunata collectio non fallor
euentu hic campus est quem nobis tot prospera promiserunt
primus in hoste tela coiciam si quis potuerit attila pugnante
otio ferre sepultus est his uerbis accensi in pugna cuncti
praecipitantur

  et quamuis haberent res ipse formidinem praesentia
tamen regis cunctatione merentibus auferebat manu manibus
congrediuntur bellum atrox multiplex immane pertinax cui simile
nulla usquam narrat antiquitas ubi talia gesta referantur ut
nihil esset quod in uita sua conspicere potuisset egregius qui
huius miraculi priuaretur aspectu  nam si senioribus
credere fas est riuulus memorati campi humili ripa praelabens
peremptorum uulneribus sanguine multo prouectus est non auctus
imbribus ut solebat sed liquore concitatus insolito torrens
factus est cruoris augmento et quos illic coegit in aridam sitim
uulnus inflictum fluenta mixta clade traxerunt ita constricti
sorte miserabili soruebant putantes sanguinem quem fuderant
sauciati  hic theodoridus rex dum adhortans discurrit
exercitum equo depulsus pedibusque suorum conculcatus uitam
maturae senectutis conclusit alii uero dicunt eum interfectum
telo andagis de parte ostrogotharum qui tunc attilanis
sequebantur regimen hoc fuit quod attilae praesagio aruspices
prius dixerant quamuis ille de aetio suspicaret  tunc
uesegothae diuidentes se ab alanis inuadunt hunnorum caterua et
pene attilam trucidarent nisi prouidus prius fugisset et se
suosque ilico intra septa castrorum quam plaustris uallatum
habebat reclusisset quamuis fragili munimine eo tamen
quaesierunt subsidium uitae quibus paulo ante nullus poterat
muralis agger obsistere  thorismud autem regis theodoridi
filius qui cum aetio collem anticipans hostes de superiore loco
proturbauerat credens se ad agmina propria peruenire nocte
caeca ad hostium carpenta ignarus incurrit quem fortiter
demicante quidam capite uulnerato equo deiecit suorumque
prouidentia liberatus a proeliandi intentione desiuit 
aetius uero similiter noctis confusione diuisus cum inter hostes
medius uagaretur trepidus ne quid incidisset aduersi gothos
inquiret tandemque ad socia castra perueniens relicuum noctis
scutorum defensione transegit postera die luce orta cum
tumulatos cadaueribus campos aspicerent nec audere hunnos
erumpere suam arbitrantes uictoriam scientesque attilam non nisi
magna clade confossum bella confugere cum tamen nil ageret uel
prostratus abiectum sed strepens armis tubis canebat
incursionemque minabatur uelut leo uenabulis praessus speluncae
aditus obambulans nec audet insurgere nec desinet fremetibus
uicina terrere sic bellicosissimus rex uictores suos turbabat
inclusus  conueniunt itaque gothi romanique et quid agerent
de superato attila deliberant placet eum obsidione fatigari
quia annonae copiam non habebat quando ab ipsorum sagittariis
intra septa castrorum locatis crebris ictibus arceretur accessus
fertur autem desperatis rebus praedictum regem adhuc et
suppraemo magnanimem equinis sellis construxisse pyram seseque
si aduersarii inrumperent flammis inicere uoluisse ne aut
aliquis eius uulnere laetaretur aut in potestate hostium tantarum
gentium dominus perueniret

  uerum inter has obsidionum moras uesegothae regem fili
patrem requirunt admirantes eius absentiam dum felicitas
fuerit subsecuta cumque diutius exploratum ut uiris fortibus
mos est inter densissima cadauera repperissent cantibus
honoratum inimicis spectantibus abstulerunt uideres gothorum
globos dissonis uocibus confragosos adhuc inter bella furentia
funeri reddidisse culturam fundebantur lacrimae sed quae uiris
fortibus inpendi solent nam mors erat sed hunno teste gloriosa
unde hostium putaretur inclinatam fore superbiam quando tanti
regis efferri cadauer cum suis insignibus conspiciebant  at
gothi theodorito adhuc iusta soluentes armis insonantibus regiam
deferunt maiestatem fortissimusque thorismud bene gloriosos
manes carissimi patris ut decebat filium patris exequias
prosecutus quod postquam peractum est orbitatis dolore commotus
et uirtutis impetu qua ualebat dum in reliquis hunnorum mortem
patris uindicare contendit aetium patricium ac si seniorem
prudentiaeque maturum de hac parte consuluit quid sibi esset in
tempore faciendum  ille uero metuens ne hunnis funditus
interemptis a gothis romanum praemeretur imperium praebet hac
suasione consilium ut ad sedes proprias remearet regnumque quod
pater reliquerat arriperet ne germani eius opibus adsumptis
paternis uesegotharum regno peruaderent grauiterque dehinc cum
suis et quod peius est miseriterque pugnaret quod responsum
non ambiguae ut datum est sed pro sua potius utilitate
susceptum relictis hunnis redit ad gallias  sic humana
fragilitas dum suspicionibus occurrit magna plerumque agenda
rerum occasione intercepit in hoc etenim famosissimo et
fortissimarum gentium bello ab utrisque partibus clxu milia caesa
referuntur exceptis quindecim milibus gepidarum et francorum
qui ante congressionem publicam noctu sibi occurrentes mutuis
concidere uulneribus francis pro romanorum gepidas pro hunnorum
parte pugnantibus

 attila igitur cognita discessione gothorum quod de
inopinatis collegi solet inimicorum magis aestimans dolum
diutius se intra castra continuit sed ubi hostium absentia sunt
longa silentia consecuta erigitur mens ad uictoriam gaudia
praesumuntur atque potentis regis animus in antiqua fata
reuertitur thorismud ergo patre mortuo in campis statim
catalaunicis ubi et pugnauerat regia maiestate subuectus
tolosam ingreditur hic licet fratrum et fortium turba gauderet
ipse tamen sic sua initia moderatus est ut nullius repperiret de
regni sucessione certamen

  attila uero nancta occasione de secessu uesegotharum
et quod saepe optauerat cernens hostium solutione per partes
mox iam securus ad oppressionem romanorum mouit procinctum
primaque adgressione aquileiensem obsidet ciuitatem quae est
metropolis uenetiarum in mucrone uel lingua atriatici posita
sinus cuius ab oriente murus natissa amnis fluens a monte piccis
elambit  ibique cum diu multumque obsidens nihil paenitus
praeualeret fortissimis intrinsecus romanorum militibus
resistentibus exercitu iam murmurante et discedere cupiente
attila deambulans circa muros dum utrum solueret castra an
adhuc remoraretur deliberat animaduertit candidas aues id est
ciconias qui in fastigia domorum nidificant de ciuitate foetos
suos trahere atque contra morem per rura forinsecus conportare
 et ut erat sagacissimus inquisitor presensit et ad suos
respicite inquid aues futurarum rerum prouidas perituram
relinquere ciuitatem casurasque arces periculo imminente
deserere non hoc uacuum non hoc credatur incertum rebus
presciis consuetudinem mutat uentura formido quid plura animos
suorum rursus ad oppugnandam aquileiam inflammat qui machinis
constructis omniaque genera tormentorum adhibita nec mora et
inuadunt ciuitatem spoliant diuidunt uastantque crudeliter ita
ut uix eius uestigia ut appareat reliquerunt  exhinc iam
audaciores et necdum romanorum sanguine satiati per reliquas
uenetum ciuitates hunni bacchantur mediolanum quoque liguriae
metropolim et quondam regiam urbem pari tenore deuastant nec non
et ticinum aequali sorte deiciunt uicinaque loca saeuientes
allidunt demoliuntque pene totam italiam cumque ad romam animus
fuisset eius adtentus accedere sui eum ut priscus istoricus
refert remouerunt non urbi cui inimici erant consulentes sed
alarici quondam uesegotharum regis obicientes exemplo ueriti
regis sui fortunam quia ille post fractam romam non diu
superuixerit sed protinus rebus humanis excessit  igitur
dum eius animus ancipiti negotio inter ire et non ire fluctuaret
secumque deliberans tardaret placida ei legatio a roma aduenit
nam leo papa per se ad eum accedens in agro uenetum ambuleio ubi
mincius amnis commeantium frequentatione transitur qui mox
deposuit exercitatu furore et rediens quo uenerat iter ultra
danubium promissa pace discessit illud pre omnibus denuntians
atque interminando decernens grauiora se in italia inlaturum
nisi ad se honoriam ualentiniani principis germanam filiam
placidiae augustae cum portione sibi regalium opum debita
mitterent  ferebatur enim quia haec honoria dum propter
aulae decus ad castitatem teneretur nutu fratris inclusa clam
eunucho misso attilam inuitasse ut contra fratris potentiam eius
patrociniis uteretur prorsus indignum facinus ut licentiam
libidinis malo publico conpararet

  reuersus itaque attila in sedes suas et quasi otii
penitens grauiterque ferens a bello cessare ad orientis
principem marcianum legatos dirigit prouinciarum testans
uastationem quod sibi promissum a theodosio quondam imperatore
minime persolueretur et inhumanior solito suis hostibus
appareret haec tamen agens ut erat uersutus et callidus alibi
minatus alibi arma sua commouit et quod restabat indignationi
faciem in uesegothas conuertit  sed non eum quem de
romanis reportauit euentum nam per dissimiles anteriores uias
recurrens alanorum partem trans flumen ligeris considentem
statuit suae redigere dicioni quatenus mutata per ipsos belli
facie terribilior immineret igitur ab dacia et pannonia
prouinciis in quibus tunc hunni cum diuersis subditis nationibus
insidebant egrediens attila in alanos mouit procinctum 
sed thorismud rex uesegotharum fraudem attilae non inpari
subtilitate presentiens ad alanos tota uelocitate prius aduenit
ibique superuenientis attilae iam motibus preparatus occurrit
consertoque proelio pene simili eum tenore ut prius in campos
catalaunicos ab spe remouit uictoriae fugatumque a partibus suis
sine triumpho remittens in sedes proprias fugire compulit sic
attila famosus et multarum uictoriarum dominus dum quaerit famam
perditoris abicere et quod prius a uesegothis pertulerat abolere
geminata sustenuit ingloriosusque recessit  thorismud uero
repulsis ab alanis hunnorum cateruis sine aliqua suorum lesione
tolosa migrauit suorumque quieta pace conposita tertio anno regni
sui egrotans dum sanguinem tollit de uena ab ascalc suo
clienti inimico nuntiante arma subtracta peremptus est una tamen
manu quam liberam habebat scabillum tenens sanguinis sui
extitit ultor aliquantos insidiantes sibi extinguens

  post cuius decessum theoderidus germanus eius
uesaegotharum in regno succedens mox riciarium suauorum regem
cognatum suum repperit inimicum hic etenim riciarius affinitate
theoderidi presumens uniuersam pene spaniam sibi credidit
occupandam iudicans oportunum tempus subreptionis incomposita
initia temptare regnantis  quibus antea gallicia et
lysitania sedes fuere quae in dextro latere spaniae per ripam
oceani porriguntur habentes ab oriente austrogonia ab occidente
in promuntorio sacrum scipionis romani ducis monumentum a
septentrione oceanum a meridie lysitaniam et fluuium tagum qui
harenis suis permiscens auri metalla trahit cum limi uilitate
diuitias exinde ergo exiens riciarius rex suauorum nititur totas
spanias occupare  cui theodoridus cognatus suus ut erat
moderatus legatos mittens pacifice dixit ut non solum
recederet a finibus alienis uerum etiam nec temptare presumeret
odium sibi tali ambitione adquirens ille uero animo pretumido
ait si hic murmuras et me uenire causaris tolosam ubi tu
sedes ueniam ibi si uales resiste his auditis aegre tulit
theodoridus compacatusque cum citeris gentibus arma mouit in
suauos burgundzonum quoque gnudiuchum et hilpericum reges
auxiliarios habens sibique deuotos  uentum est ad certamen
iuxta flumen ulbium qui inter asturicam hiberiamque pretermeat
consertoque proelio theoderidus cum uesegothis qui ex iusta
parte pugnabat uictor efficitur suauorum gente pene cuncta
usque ad internicione prosternens quorum rex riciarius relicta
infesta hoste fugiens in naue conscendit aduersaque procella
tyrreni hoste repercussus uesegotharum est manibus redditus
miserabilis non differt mortem cum elementa mutauerit 
theoderidus uero uictor existens subactis pepercit nec ultra
certamine saeuire permisit preponens suauis quos subegerat
clientem proprium nomine agriuulfum qui in breui animu
praeuaricatione suauorum suasionibus commutans neglexit imperata
conplere potius tyrranica elatione superbiens credensque se ea
uirtute prouinciam obtinere qua dudum cum domino suo ea
subigisset uir si quidem erat uarnorum stirpe genitus longe a
gothici sanguinis nobilitate seiunctus idcirco nec libertatem
studens nec patrono fidem reseruans  quo conperto
theodoridus mox contra eum qui eum de regno peruaso deicerent
destinauit qui uenientes sine mora in primo eum certamine
superantes congruam factorum eius ab eo exigerunt ultionem
captus namque et suorum solacio destitutus capite plectitur
sensitque tandem iratum qui propitium dominum crediderat
contemnendum tunc suaui rectoris sui interitum contuentes
locorum sacerdotes ad theoderidum supplices direxerunt quos ille
pontificali reuerentia suscipiens non solum inpunitatem suauorum
indulsit sed ut sibi de suo genere principem constituerent
flexus pietate concessit quod et factum est et rimismundum sibi
suaui regulum ordinauerunt his peractis paceque cuncta munitis
tertio decimo regni sui anno theoderidus occubuit

  cui frater eurichus praecupida festinatione succedens
sceua suspicione pulsatus est nam dum haec circa uesegotharum
gente et alia nonnulla geruntur ualentinianus imperator dolo
maximi occisus est et ipse maximus tyrrannico more regnum
inuasit quod audiens gyzericus rex uandalorum ab africa armata
classe in italiam uenit romaeque ingressus cuncta deuastat
maximus uero fugiens a quodam urso milite romano interemptus
est  post quem iussu marciani imperatoris orientalis
maiurianus occidentale suscepit imperium gubernandum sed et ipse
non diu regnans dum contra alanos qui gallias infestabant
mouisset procinctum dertona iuxta fluuium hyra cognomento
occiditur cuius locum seuerus inuasit qui tertio anno imperii
sui romae obiit quod cernens leo imperator qui in orientali
regno marciano successerat anthemium patricium suum ordinans
romae principem distinauit qui ueniens ilico recimerem generum
suum contra alanos direxit uirum egregium et pene tunc in italia
ad exercitum singularem qui et multitudine alanorum et regem
eorum beorgum in primo statim certamine superatos internicioni
prostrauit  euricus ergo uesegotharum rex crebram
mutationem romanorum principum cernens gallias suo iure nisus est
occupare quod conperiens anthemius imperator brittonum solacia
postulauit quorum rex riotimus cum duodecim milia ueniens in
beturigas ciuitate oceano e nauibus egresso susceptus est 
ad quos rex uesegotharum eurichus innumerum ductans aduenit
exercitum diuque pugnans riutimum brittonum rege antequam romani
in eius societate coniungerentur effugauit qui amplam partem
exercitus amissam cum quibus potuit fugiens ad burgundzonum
gentem uicinam romanisque in eo tempore foederatam aduenit
eurichus uero rex uesegotharum areuernam galliae ciuitatem
occupauit anthemio principe iam defuncto  qui cum ricemere
genero suo intestino bello saeuiens romam triuisset ipseque a
genero peremptus regnum reliquid olybrio quo tempore in
constantinopolim aspar primus patriciorum et gothorum genere
clarus cum ardabure et patriciolo filiis illo quidem olim
patricio hoc autem caesare generoque leonis principis appellato
spadonum ensibus in palatio uulneratus interiit et necdum
olybrio octauo mense in regno ingresso obeunte glycerius apud
rauennam plus presumptione quam electione caesar effectus quem
anno uix expleto nepus marcellini quondam patricii sororis filius
a regno deiciens in porto romano episcopum ordinauit 
tantas uarietates mutationesque eurichus cernens ut diximus
superius areuernam occupans ciuitatem ubi tunc romanorum dux
praeerat ecdicius nobilissimus senator et dudum auiti
imperatoris qui ad paucos dies regnum inuaserat filius nam hic
ante olybrium paucos dies tenens imperium ultro secessit
placentia ibique episcopus est ordinatus huius ergo filius
ecdicius diu certans cum uesegothis nec ualens antestare
relicta patria maximeque urbem areuernate hosti ad tutiora se
loca collegit  quod audiens nepus imperator praecepit
ecdicium relictis galliis ad se uenire loco eius orestem mag
mil ordinatum qui orestes suscepto exercitu et contra hostes
egrediens a roma rauenna peruenit ibique remoratus augustulum
filium suum imperatorem effecit quo conperto nepus fugit
dalmatias ibique defecit priuatus a regno ubi iam glycerius
dudum imperator episcopatum salonitanum habebat

  augustulo uero a patre oreste in rauenna imperatore
ordinato non multum post odoacer torcilingorum rex habens secum
sciros herulos diuersarumque gentium auxiliarios italiam
occupauit et orestem interfectum augustulum filium eius de regno
pulsum in lucullano campaniae castello exilii poena damnauit
 sic quoque hesperium romanae gentis imperium quod
septingentesimo nono urbis conditae anno primus augustorum
octauianus augustus tenere coepit cum hoc augustulo periit anno
decessorum prodecessorumue regni quingentesimo uicesimo secundo
gothorum dehinc regibus romam italiamque tenentibus interea
odoacer rex gentium omnem italiam subiugatam ut terrorem suum
romanis iniceret mox initio regni sui bracilam comitem apud
rauennam occidit regnoque suo confortato pene per tredecem annos
usque ad theodorici praesentiam de quo in subsequentibus dicturi
sumus obtenuit

  interim tamen ad eum ordinem unde digressi sumus
redeamus et quomodo euricus rex uesegotharum romani regni
uacillationem cernens arelatum et massiliam propriae subdidit
dicioni gyzericus etenim uandalorum rex suis eum muneribus ad
ista committenda inlicuit quatenus ipse leonis uel zenonis
insidias quas contra eum direxerant praecaueret egitque ut
orientalem imperium ostrogothas hesperium uesegothae uastarent
ut in utramque rem publicam hostibus decernentibus ipse in africa
quietus regnaret quod eurichus grato suscipiens animo totas
spanias galliasque sibi iam iure proprio tenens simul quoque et
burgunzones subegit arelatoque degens nono decimo anno regni sui
uita priuatus est  huic successit proprius filius
alarichus qui nonus in numero ab illo alarico magno regnum
adeptus est uesegotharum nam pari tenore ut de augustis
superius diximus et in alaricis prouenisse cognoscitur et in
eos saepe regna deficiunt a quorum nominibus inchoarunt quod
nos interim praetermisso sic ut promisimus omnem gothorum texamus
originem

  et quia dum utrique gentes tam ostrogothae quam etiam
uesegothae in uno essent ut ualui maiorum sequens dicta
reuolui diuisosque uesegothas ab ostrogothis ad liquidum sum
prosecutus necesse nobis est iterum ad antiquas eorum scythicas
sedes redire et ostrogotharum genealogia actusque pari tenore
exponere quos constat morte hermanarici regis sui decessione a
uesegothis diuisos hunnorum subditos dicioni in eadem patria
remorasse uinithario tamen amalo principatus sui insignia
retinente  qui aui uultulfi uirtute imitatus quamuis
hermanarici felicitate inferior tamen aegre ferens hunnorum
imperio subiacere paululum se subtrahens ab illis suaque dum
nititur ostendere uirtute in antorum fines mouit procinctum
eosque dum adgreditur prima congressione superatus deinde
fortiter egit regemque eorum boz nomine cum filiis suis et lxx
primatibus in exemplum terroris adfixit ut dediticiis metum
cadauera pendentium geminarent  sed dum tali libertate uix
anni spatio imperasset non est passus balamber rex hunnorum
sed ascito ad se gesimundo hunnimundi magni filio qui iuramenti
sui et fidei memor cum ampla parte gothorum hunnorum imperio
subiacebat renouatoque cum eo foedere super uinitharium duxit
exercitum diuque certati primo et secundo certamine uinitharius
uincit nec ualet aliquis commemorare quanta strage de hunnorum
uenetharius fecit exercitu  tertio uero proelio
subreptionis auxilio ad fluuium nomine erac dum utrique ad se
uenissent balamber sagitta missa caput uenetharii saucians
interemit neptemque eius uadamercam sibi in coniugio copulans iam
omnem in pace gothorum populum subactum possedit ita tamen ut
genti gothorum semperum proprius regulus quamuis hunnorum
consilio imperaret  et mox defuncto uenethario rexit eos
hunimundus filius quondam regis potentissimi hermanarici acer
in bello totoque corpore pulchritudine pollens qui post haec
contra suauorum gente feliciter dimicauit eoque defuncto
successit thorismud filius eius flore iuuentutis ornatus qui
secundo principatus sui anno contra gepidas mouit exercitum
magnaque de illis potitus uictoria casu equi dicitur interemptus
 quo defuncto sic eum luxerunt ostrogothae ut quadraginta
per annos in eius locum rex alius non succederet quatenus et
illius memoriae semperum haberent in ore et tempus accederet quo
ualamer habitum repararet uirilem qui erat ex consubrino eius
genitus uandalario quia filius eius ut superius diximus
beremud iam contempta ostrogotharum gente propter hunnorum
dominio ad partes hesperias uesegotharum fuisset gente secutus
de quo et ortus est uetericus ueterici quoque filius natus est
eutharicus qui iunctus amalasuenthae filiae theodorici item
amalorum stirpe iam diuisa coniunxit et genuit athalaricum et
mathesuentam sed quia athalaricus in annis puerilibus defunctus
est mathesuenta constantinopolim allata de secundo uiro id est
germano fratruele iustiniani imperatoris genuit postumum filium
quem nominauit germanum

 sed nobis ut ordo quem coepimus decurrat ad uandalarii
sobulem quae trino flore pululabat redeundum est hic enim
uandalarius fratruelis hermanarici et supra scripti thorismudi
consubrinus tribus editis liberis in gente amala gloriatus est
id est ualamir thiudimir uidimir ex quibus per successione
parentum ualamir in regno conscendit adhuc hunnis eos inter alias
gentes generaliter optinentibus  eratque tunc in tribus
his germanis contemplatio grata quando mirabilis thiudimer pro
fratris ualamir militabat imperio ualamir uero pro altero
iubebat ornando uidimer seruire fratribus aestimabat sic eis
mutua affectione se tuentibus nulli paenitus deerat regnum quod
utrique in sua pace tenebant ita tamen ut saepe dictum est
imperabant ut ipsi attilae hunnorum regis imperio deseruirent
quibus nec contra parentes uesegothas licuisset recusare
certamen sed necessitas domini etiam parricidium si iubet
implendum est nec aliter ab hunnorum dominio diuelli potuit gens
aliqua scythica nisi optata cunctis nationibus in commune et
romanis mors attilae proueniret quae tam fuit uilis ut uita
mirabilis

  qui ut priscus istoricus refert exitus sui tempore
puellam ildico nomine decoram ualde sibi in matrimonio post
innumerabiles uxores ut mos erat gentis illius socians eiusque
in nuptiis hilaritate nimia resolutus uino somnoque grauatus
resupinus iaceret redundans sanguis qui ei solite de naribus
effluebat dum consuetis meatibus impeditur itinere ferali
faucibus illapsus extinxit ita glorioso per bella regi
temulentia pudendos exitos dedit sequenti uero luce cum magna
pars diei fuisset exempta ministri regii triste aliquid
suspicantes post clamores maximos fores effringunt inueniuntque
attilae sine ullo uulnere necem sanguinis effusione peractam
puellamque demisso uultu sub uelamine lacrimantem  tunc ut
gentis illius mos est crinium parte truncata informes facies
cauis turpauere uulneribus ut proeliator eximius non femineis
lamentationibus et lacrimis sed sanguine lugeretur uirile de
quo id accessit mirabile ut marciano principi orientis de tam
feroci hoste sollicito in somnis diuinitas adsistens arcum
attilae in eadem nocte fractum ostenderet quasi quod gens ipsa
eo telo multum praesumat hoc priscus istoricus uera se dicit
adtestatione probare nam in tantum magnis imperiis attila
terribilis habitus est ut eius mortem in locum muneris superna
regnantibus indicarent  cuius manes quibus a sua gente
honoratae sunt pauca de multis dicere non omittamus in mediis
si quidem campis et intra tenturia sirica cadauere conlocato
spectaculum admirandum et sollemniter exhibetur nam de tota
gente hunnorum lectissimi equites in eo loco quo erat positus
in modum circensium cursibus ambientes facta eius cantu funereo
tali ordine referebant  praecipuus hunnorum rex attila
patre genitus mundzuco fortissimarum gentium dominus qui
inaudita ante se potentia solus scythica et germanica regna
possedit nec non utraque romani urbis imperia captis ciuitatibus
terruit et ne praedae reliqua subderentur placatus praecibus
annuum uectigal accepit cumque haec omnia prouentu felicitatis
egerit non uulnere hostium non fraude suorum sed gente
incolume inter gaudia laetus sine sensu doloris occubuit quis
ergo hunc exitum putet quem nullus aestimat uindicandum 
postquam talibus lamentis est defletus strauam super tumulum
eius quam appellant ipsi ingenti commessatione concelebrant et
contraria inuicem sibi copulantes luctu funereo mixto gaudio
explicabant noctuque secreto cadauer terra reconditum copercula
primum auro secundum argento tertium ferri rigore communiunt
significantes tali argumento potentissimo regi omnia conuenisse
ferrum quod gentes edomuit aurum et argentum quod ornatum rei
publicae utriusque acceperit addunt arma hostium caedibus
adquisita faleras uario gemmarum fulgore praetiosas et diuersi
generis insignia quibus colitur aulicum decus et ut tantis
diuitiis humana curiositas arceretur operi deputatos detestabili
mercede trucidarunt emersitque momentanea mors sepelientibus
cum sepulto

  talibus peractis ut solent animi iuuenum ambitu
potentiae concitari inter successores attilae de regno orta
contentio est et dum inconsulti imperare cupiunt cuncti omnes
simul imperium perdiderunt sic frequenter regna grauat copia
quam inopia successorum nam fili attilae quorum per licentiam
libidinis pene populus fuit gentes sibi diuidi aequa sorte
poscebant ut ad instar familiae bellicosi reges cum populis
mitterentur in sortem  quod ut gepidarum rex conperit
ardarichus indignatus de tot gentibus uelut uilissimorum
mancipiorum condicione tractari contra filios attilae primus
insurgit inlatumque seruiendi pudore secuta felicitate detersit
nec solum suam gentem sed et ceteras qui pariter praemebantur
sua discessione absoluit quia facile omnes adpetunt quod pro
cunctorum utilitate temptatur in mutuum igitur armantur exitium
bellumque committitur in pannonia iuxta flumen cui nomen est
nedao  illic concursus factus est gentium uariarum quas
attila in sua tenuerat dicione diuiduntur regna cum populis
fiuntque ex uno corpore membra diuersa nec quae unius passioni
conpaterentur sed quae exciso capite in inuicem insanirent quae
numquam contra se pares inuenerant nisi ipsi mutuis se
uulneribus sauciantes se ipsos discerperent fortissimae nationes
nam ibi admirandum reor fuisse spectaculum ubi cernere erat
contis pugnantem gothum ense furentem gepida in uulnere suo
rugum tela frangentem suauum pede hunnum sagitta praesumere
alanum graui herulum leui armatura aciem strui  post
multos ergo grauesque conflictos fauit gepidis inopinata
uictoria nam xxx fere milia tam hunnorum quam aliarum gentium
quae hunnis ferebant auxilium ardarici gladius conspiratioque
peremit in quo proelio filius attilae maior natu nomine ellac
occiditur quem tantum parens super citeros amasse perhibebatur
ut eum cunctis diuersisque liberis suis in regno preferret sed
non fuit uota patris fortuna consentiens nam post multas hostium
cedes sic uiriliter eum constat peremptum ut tam gloriosum
superstis pater optasset interitum  reliqui uero germani
eius eo occiso fugantur iuxta litus pontici maris ubi prius
gothos sedisse descripsimus cesserunt itaque hunni quibus
cedere putabatur uniuersitas adeo discidium perniciosa res est
ut diuisi corruerent qui adunatis uiribus territabant haec
causa ardarici regis gepidarum felix affuit diuersis nationibus
qui hunnorum regimini inuiti famulabantur eorumque diu
maestissimos animos ad helaritatem libertatis uotiuam erexit
uenientesque multi per legatos suos ad solum romanum et a
principe tunc marciano gratissime suscepti distributas sedes
quas incolerent acceperunt

 nam gepidi hunnorum sibi sedes uiribus uindicantes totius
daciae fines uelut uictores potiti nihil aliud a romano imperio
nisi pacem et annua sollemnia ut strenui uiri amica pactione
postulauerunt quod et libens tunc annuit imperator et usque nunc
consuetum donum gens ipsa a romano suscipit principe gothi uero
cernentes gepidas hunnorum sedes sibi defendere hunnorumque
populum suis antiquis sedibus occupare maluerunt a romano regno
terras petere quam cum discrimine suo inuadere alienas
accipientesque pannoniam quae in longo porrecta planitiae habet
ab oriente moesiam superiorem a meridie dalmatiam ab occasu
noricum a septentrione danubium ornata patria ciuitatibus
plurimis quarum prima syrmis extrema uindomina

 sauromatae uero quos sarmatas dicimus et cemandri et quidam
ex hunnis parte illyrici ad castramartenam urbem sedes sibi
datas coluerunt ex quo genere fuit bliuila dux pentapolitanus
eiusque germanus froila et nostri temporis bessa patricius scyri
uero et sadagarii et certi alanorum cum duce suo nomine candac
scythiam minorem inferioremque moesiam acceperunt  cuius
candacis alanouiiamuthis patris mei genitor paria id est meus
auus notarius quousque candac ipse uiueret fuit eiusque
germanae filio gunthicis qui et baza dicebatur mag mil filio
andages fili andele de prosapia amalorum descendente ego item
quamuis agramatus iordannis ante conuersionem meam notarius fui
rugi uero aliaeque nationes nonnullae bizzim et arcadiopolim ut
incolerent petiuerunt hernac quoque iunior attilae filius cum
suis in extrema minoris scythiae sedes delegit emnetzur et
ultzindur consanguinei eius in dacia ripense uto et hisco almoque
potiti sunt multique hunnorum passim proruentes tunc se in
romania dediderunt e quibus nunc usque sacromontisi et
fossatisii dicuntur

  erant si quidem et alii gothi qui dicuntur minores
populus inmensus cum suo pontifice ipsoque primate uulfila qui
eis dicitur et litteras instituisse hodieque sunt in moesia
regionem incolentes nicopolitanam ad pedes emimonti gens multa
sed paupera et inbellis nihilque habundans nisi armenta diuersi
generis pecorum et pascua siluaque lignarum parum tritici
citerarumque specierum terras fecundas uineas uero nec si sunt
alibi certi eorum cognoscent ex uicina loca sibi uinum
negotiantes nam lacte aluntur plerique

  ergo ut ad gentem unde agimus reuertamur id est
ostrogotharum qui in pannonia sub rege ualamir eiusque germani
thiudimer et uidemir morabantur quamuis diuisa loca consilia
tamen unita nam ualamer inter scarniungam et aqua nigra fluuios
thiudimer iuxta lacum pelsois uidimer inter utrosque manebant
contigit ergo ut attilae fili contra gothos quasi desertores
dominationis suae uelut fugacia mancipia requirentes uenirent
ignarisque aliis fratribus super ualamer solum inruerent 
quos tamen ille quamuis cum paucis excepit diuque fatigatis ita
prostrauit ut uix pars aliqua hostium remaneret quae in fuga
uersa eas partes scythiae peteret quas danabri amnis fluenta
praetermeant quam lingua sua hunni uar appellant eo namque
tempore ad fratris thiudimeri gaudii nuntium direxit sed eo mox
die nuntius ueniens feliciorem in domo thiudimer repperit
gaudium ipso si quidem die theodoricus eius filius quamuis de
erelieua concubina bonae tamen spei puerolus natus erat 
post tempus ergo non multum rex ualamir eiusque germani thiudemir
et uidimir consueta dum tardarent dona a principe marciano
quae ad instar strenuae acciperent et pacis foedera custodirent
missa legatione ad imperatorem uident theodericum triarii filium
et hunc genere gothico alia tamen stirpe non amala procreatum
omnino florentem cum suis romanorumque amicitiis iunctum et
annua sollemnia consequentem et se tantum despici  ilico
furore commoti arma arripiunt et illyricum pene totum
discurrentes in praeda deuastant sed statim imperator animo
mutato ad pristinam recurrit amicitiam missaque legatione tam
praeterita cum instantibus munera tribuit quam etiam de futuro
sine aliqua controuersia tribuere compromittit pacisque obsidem
ab eis quem supra rettulimus theodoricum infantulum
thiudimeris accipit qui iam septem annorum incrementa
conscendens octauum intrauerat annum quem dum pater cunctatur
dare patruus ualamir extitit supplicator tantum ut pax firma
inter romanos gothosque maneret datus igitur theodoricus obses a
gothis duciturque ad urbem constantinopolitanam leoni principi
et quia puerulos elegans erat meruit gratiam imperialem habere

  postquam ergo firma pax gothorum cum romanis effecta
est uidentes gothi non sibi sufficere ea quae ab imperatore
acciperent simulque solitam cupientes ostentare uirtutem
coeperunt uicinas gentes circumcirca praedari primum contra
sadagis qui interiorem pannoniam possidebant arma mouentes
quod ubi rex hunnorum dintzic filius attilae cognouisset
collectis secum qui adhuc uidebantur quamuis pauci eius tamen sub
imperio remansisse ultzinzures angisciros bittugures
bardores uenientesque ad basianam pannoniae ciuitatem eamque
circumuallans fines eius coepit praedare  quod conperto
gothi ibi ubi erant expeditionemque soluentes quam contra
sadagis collegerant in hunnos conuertunt et sic eos suis a
finibus inglorios pepulerunt ut iam ex illo tempore qui
remanserunt hunni et usque actenus gothorum arma formident
quiescente uero tandem hunnorum gente a gothis hunumundus
suauorum dux dum ad depraedandas dalmatias transit armenta
gothorum in campis errantia depraedauit quia dalmatia suauiae
uicina erat nec a pannonios fines multum distabat praesertim ubi
tunc gothi residebant  quid plurimum hunimundus cum
suauis uastatis dalmatiis ad sua reuertens thiudimer germanus
ualameris regis gothorum non tantum iacturam armentorum dolens
quantum metuens ne suaui si inpune hoc lucrarentur ad maiorem
licentiam prosilirent sic uigilauit in eorum transitu ut
intempesta nocte dormientes inuaderet ad lacum pelsodis
consertoque inopinato proelio ita eos oppressit ut etiam ipsum
regem hunimundum captum omnem exercitum eius qui gladio
euadissent gothorum subderet seruituti et dum multum esset
amator misericordiae facta ultione ueniam condonauit
reconciliatusque cum suauis eundem quem ceperat adoptans sibi
filium remisit cum suis in suauia  sed ille inmemor
paternae gratiae post aliquod tempus conceptum dolum parturiens
scirorumque gente incitans qui tunc super danubium consedebant
et cum gothis pacifice morabantur quatenus scissi ab eorum
foedere secumque iuncti in arma prosilerent gentemque gothorum
inuaderent tunc gothis nihil mali sperantibus praesertim de
utrisque amicis uicinis confisi bellum exurgit ex inprouiso
coactique necessitate ad arma confugiunt solitoque certamine
arrepto se suaque iniuria ulciscuntur  in eo si quidem
proelio rex eorum ualamir dum equo insidens ad cohortandos suos
ante aciem curreret proturbatus equus corruit sessoremque suum
deiecit qui mox inimicorum lanceis confossus interemptus est
gothi uero tam regis sui mortem quam suam iniuriam a
rebellionibus exigentes ita sunt proeliati ut pene de gente
scirorum nisi qui nomen ipsud ferrent et hi cum dedecore non
remansissent sic omnes extincti sunt

  quorum exitio suauorum reges hunimundus et halaricus
uereti in gothos arma mouerunt freti auxilio sarmatarum qui cum
beuca et babai regibus suis auxiliarii ei aduenissent ipsasque
scirorum reliquias quasi ad ultionem suam acrius pugnaturos
accersientes cum edica et hunuulfo eorum primatibus habuerunt
simul secum tam gepidas quam ex gente rugorum non parua solacia
ceterisque hinc inde collectis ingentem multitudinem adgregantes
ad amnem bolia in pannoniis castra metati sunt  gothi tunc
ualamero defuncto ad fratrem eius thiudimer confugerunt qui
quamuis dudum cum fratribus regnans tamen auctioris potestatis
insignia sumens uidimer fratre iuniore accito et cum ipso curas
belli partitus coactus ad arma prosiliuit consertoque proelio
superior pars inuenitur gothorum adeo ut campus inimicorum
corruentium cruore madefactus ut rubrum pelagus appareret armaque
et cadauera in modum collium tumulata campum plus per decem
milibus oppleuerunt  quod gothi cernentes ineffabili
exultatione laetantur eo quod et regis sui ualameris sanguinem
et suam iniuriam cum maxima inimicorum strage ulciscerentur de
uero innumeranda uariaque multitudine hostium qui ualuit euadere
perquaquam effugati uix ad sua inglorii peruenerunt

  post certum uero tempus instanti hiemali frigore
amnemque danubii solite congelato  nam istiusmodi fluuius ille
congelascit ut in silicis modum pedestrem uehat exercitum
plaustraque et traculas uel quidquid uehiculi fuerit nec
cumbarum indigeat lintres  sic ergo eum gelatum thiodimer
gothorum rex cernens pedestrem ducit exercitum emensoque danubio
suauis inprouisus a tergo apparuit nam regio illa suauorum ab
oriente baibaros habet ab occidente francos a meridie
burgundzones a septentrione thuringos  quibus suauis tunc
iuncti aderant etiam alamanni ipsique alpes erectos omnino
regentes unde nonnulla fluenta danubium influunt nimio cum sonu
uergentia hic ergo taliterque munito loco rex thiudimer hiemis
tempore gothorum ductauit exercitum et tam suauorum gente quam
etiam alamannorum utrasque ad inuicem foederatas deuicit
uastauit et pene subegit inde quoque uictor ad proprias sedes
id est pannonias reuertens theodoricum filium suum quem
constantinopolim obsidem dederat a leone imperatore remissum cum
magnis muneribus gratanter excepit  qui theodoricus iam
aduliscentiae annos contingens expleta pueritia decem et octo
annos peragens ascitis certis ex satellitibus patris et ex
populo amatores sibi clientesque consocians paene sex milia
uiros cum quibus inconscio patre emenso danubio super babai
sarmatarum rege discurrit qui tunc de camundo duce romanorum
uictoria potitus superbiae tumore regnabat eoque superueniens
theodoricus interemit familiaque et censu depraedans ad genitorem
suum cum uictoria repedauit singidunum dehinc ciuitatem quam
ipsi sarmatae occupassent inuadens non romanis reddidit sed
suae subdedit dicioni

  minuentibus deinde hinc inde uicinarum gentium spoliis
coepit et gothis uictus uestitusque deesse et hominibus quibus
dudum bella alimonia prestitissent pax coepit esse contraria
omnesque cum magno clamore ad regem thiudimer accedentes gothi
orant quacumque parte uellit tantum ductaret exercitum qui
accito germano missaque sorte hortatus est ut ille in parte
italiae ubi tunc glycerius regnabat imperator ipse uero sicut
fortior ad fortiorem regnum accederet orientalem quod et factum
est  et mox uidimer italiae terras intrauit extremum fati
munus reddens rebus excessit humanis successorem relinquens
uidimer filium suumque synonymum quem glycerius imperator
muneribus datis de italia ad gallias transtulit quae a diuersis
circumcirca gentibus praemebantur asserens uicinos ibi
uesegothas eorum parentes regnare quid multum uidimer acceptis
muneribus simulque mandata a glycerio imperatore gallias tendit
seseque cum parentibus uesegothis iungens unum corpus efficiunt
ut dudum fuerant et sic gallias spaniasque tenentes suo iuri
defendunt ut nullus ibi alius preualeret

 thiudimer autem frater senior cum suis transit saum amnem
sarmatis militibusque interminans bellum si aliqui ei obstaret
quod illi uerentes quiescunt immo nec praeualent ad tantam
multitudinem uidens thiudimer undique sibi prospera prouenire
naissum primam urbem inuadit illyrici filioque suo theodorico
sociatis astat et inuilia comitibus per castro herculis
transmisit ulpiana  qui uenientes tam eam quam stobis mox
in deditione accipiunt nonullaque loca illyrici inaccessibilia
sibi primum tunc peruia faciunt nam eracleam et larissam
ciuitates thessaliae primum praedas ereptas dehinc ipsas iure
bellico potiuntur thiudimer uero rex animaduertens felicitatem
suam quam etiam filii nec his tantum contentus egrediens
naisitanam urbem paucis ad custodiam derelictis ipse
thessalonicam petiit in qua helarianus patricius a principe
directus cum exercitu morabatur  qui dum uideret uallo
muniri thessalonicam nec se eorum conatibus posse resistere
missa legatione ad thiudimer regem muneribusque oblatis ab
excidione eum urbis retorquet initoque foedere romanus ductor cum
gothis loca eis iam sponte quae incolerent tradidit id est
cerru pellas europa mediana petina bereu et alia quae sium
uocatur  ubi gothi cum rege suo armis depositis composita
pace quiescunt nec diu post haec et rex thiudimer in ciuitate
cerras fatale egritudine occupatus uocatis gothis theodoricum
filium regni sui designat heredem et ipse mox rebus humanis
excessit

  theodorico uero gentis suae regem audiens ordinato
imperator zeno grate suscepit eique euocaturia destinata ad se in
urbe uenire precepit dignoque suscipiens honore inter proceres
sui palatii conlocauit et post aliquod tempus ad ampliandum
honorem eius in arma sibi eum filium adoptauit de suisque
stipendiis triumphum in urbe donauit factusque consul
ordinarius quod summum bonum primumque in mundo decus edicitur
nec tantum hoc sed etiam et equestrem statuam ad famam tanti
uiri ante regiam palatii conlocauit  inter haec ergo
theodoricus zenonis imperio foedere sociatus dum ipse in urbe
omnibus bonis frueretur gentemque suam in illyrico ut diximus
residentem non omnino idoneam aut refertam audiret elegit potius
solito more gentis suae labore querere uictum quam ipse otiose
frui regni romani bona et gentem suam mediocriter uictitare
secumque deliberans ad principem ait quamuis nihil deest nobis
imperio uestro famulantibus tamen si dignum ducit pietas
uestra desiderium mei cordis libenter exaudiat  cumque
ei ut solebat familiariter facultas fuisset loquendi concessa
hesperia inquid plaga quae dudum decessorum
prodecessorumque uestrorum regimine gubernata est et urbs illa
caput orbis et domina quare nunc sub regis thorcilingorum
rogorumque tyrranide fluctuatur dirige me cum gente mea si
praecepis ut et hic expensarum pondere careas et ibi si adiutus
a domino uicero fama uestrae pietatis inradiet expedit namque
ut ego qui sum seruus uester et filius si uicero uobis
donantibus regnum illud possedeam haut ille quem non nostis
tyrranico iugo senatum uestrum partemque rei publicae
captiuitatis seruitio premat ego enim si uicero uestro dono
uestroque munere possedebo si uictus fuero uestra pietas nihil
amittit immo ut diximus lucratur expensas  quo audito
quamuis egrae ferret imperator discessum eius nolens tamen eum
contristare annuit quae poscebat magnisque ditatum muneribus
dimisit a se senatum populumque ei commendans romanum igitur
egressus urbe regia theodoricus et ad suos reuertens omnem gentem
gothorum qui tamen ei prebuerunt consensum hesperiam tendit
rectoque itinere per sirmis ascendit uicina pannoniae indeque
uenetiarum fines ingressus ad pontem sontii nuncupatum castra
metatus est  cumque ibi ad reficienda corpora hominum
iumentorumque aliquanto tempore resedisset odoacer armatum
contra eum direxit exercitum quem ille ad campos ueronenses
occurrens magno strage deleuit castraque soluta finibus italiae
cum potiore audacia intrat transactoque pado amne ad rauennam
regiam urbem castra componit tertio fere miliario ab urbe locus
qui appellatur pineta quod cernens odoacer intus se in urbe
communit indeque subreptiue noctu frequenter cum suis egrediens
gothorum exercitum inquietat et hoc non semel nec iterum sed
frequenter et pene molitur toto triennio  sed frustra
laborat quia cuncta italia dominum iam dicebat theodoricum et
illius ad nutum res illa publica obsecundabat tantum ille solus
cum paucis satellitibus et romanos qui aderant et fame et bello
cotidie intra rauennam laborabat quod dum nihil proficeret
missa legatione ueniam supplicat  cui et primum concedens
theodoricus postmodum ab hac luce priuauit tertioque ut diximus
anno ingressus sui in italia zenonemque imp consultu priuatum
abitum suaeque gentis uestitum seponens insigne regio amictu
quasi iam gothorum romanorumque regnator adsumit missaque
legatione ad lodoin francorum regem filiam eius audefledam sibi
in matrimonio petit  quam ille grate libenterque concessit
suosque filios celdebertum et heldebertum et thiudebertum credens
hac societate cum gente gothorum inito foedere sociari sed non
adeo ad pacis concordiam profuit ista coniunctio quia
saepenumero propter gallorum terras grauiter inter se decertati
sunt numquamque gothus francis cessit dum uiueret theodoricus

  antequam ergo de audefledam subolem haberet naturales
ex concubina quas genuisset adhuc in moesia filias unam nomine
thiudigoto et aliam ostrogotho quas mox in italiam uenit
regibus uicinis in coniugio copulauit id est unam alarico
uesegotharum et aliam sigismundo burgundzonorum  de alarico
ergo natus est amalaricus quem auus theodoricus in annis
puerilibus utroque parente orbato dum fouet atque tuetur
comperit eutharicum ueterici filium beretmodi et thorismodi
nepotem amalorum de stirpe descendentem in spania degi
iuuenili aetate prudentia et uirtute corporisque integritate
pollentem ad se eum facit uenire eique amalasuentham filiam suam
in matrimonio iungit  et ut in plenum suam progeniem
dilataret amalafridam germanam suam matrem theodahadi qui
postea rex fuit africa regi uandalorum coniuge dirigit
thrasamundo filiamque eius neptem suam amalabergam thuringorum
regi consociat herminefredo  pitzamum quoque suum comitem
et inter primos electum ad obtinendam sirmiensem dirigit
ciuitatem quam ille expulso rege eius trasarico filio
trapstilae retenta eius matre obtinuit inde contra sauinianum
illyricum mag mil qui tunc cum mundone parauerat conflictum
ad ciuitatem cognomine margo planum quae inter danubium
margumque fluminibus adiacebat cum duobus milibus ergo peditum
equitibus quingentis in mundonis solacia ueniens illyricianum
exercitum demoliuit  nam hic mundo de attilanis quondam
origine descendens gepidarum gentem fugiens ultra danubium in
incultis locis sine ullis terrae cultoribus diuagatus et
plerisque abactoribus scamarisque et latronibus undecumque
collectis turrem quae herta dicitur super danubii ripam positam
occupans ibique agresti ritu praedasque innectens uicinis regem
se suis grassatoribus fecerat hunc ergo pene desperatum et iam
de traditione sua deliberantem petza subueniens e manibus
sauiniani eripuit suoque regi theodorico cum gratiarum actione
fecit subiectum  non minore tropeo de francis per ibbam
suum comitem in galliis adquisiuit plus triginta milia francorum
in proelio caesa nam et thiudem suum armigerum post mortem
alarici generi tutorem in spaniae regno amalarici nepotis
constituit qui amalaricus in ipsa aduliscentia francorum
fraudibus inretitus regnum cum uita amisit post quem thiudis
tutor eodem regno ipse inuadens francorum insidiosam calumniam
de spaniis pepulit et usque dum uiueret uesegothas contenuit
 post quem thiudigisglosa regnum adeptus non diu regnans
defecit occisus a suis cui succedens hactenus agil continet
regnum contra quem atanagildus insurgens romani regni concitat
uires ubi et liberius patricius cum exercitu destinatur nec
fuit in parte occidua gens quae theodorico dum aduiueret aut
amicitia aut subiectione non deseruiret

  sed postquam ad senium peruenisset et se in breui ab
hac luce egressurum cognusceret conuocans gothos comites
gentisque suae primates athalaricum infantulum adhuc uix
decennem filium filiae suae amalasuenthae qui eutharico patre
orbatus erat regem constituit eisque in mandatis ac si
testamentali uoce denuntians ut regem colerent senatum
populumque romanum amarent principemque orientalem placatum
semper propitiumque haberent post deum  quod praeceptum
quamdiu athalaricus rex eiusque mater aduiuerent in omnibus
custodientes pene per octo annos in pace regnarunt quamuis
francis de regno puerili desperantibus immo in contemptu
habentibus bellaque parare molientibus quod pater et auus gallias
occupasset eis concessit cetera in pace et tranquillitate
possessa dum ergo ad spem iuuentutis athalaricus accederet tam
suam aduliscentiam quam matris uiduitatem orientis principi
commendauit sed in breui infelicissimus inmatura morte
praeuentus rebus humanis excessit  tum mater ne pro sexus
sui fragilitate a gothis sperneretur secum deliberans
theodahadum consubrinum suum germanitatis gratia accersitum a
tuscia ubi priuatam uitam degens in laribus propriis erat in
regno locauit qui inmemor consanguinitatis post aliquantum
tempus a palatio rauennate abstractam in insulam laci
bulsiniensis eam exilio religauit ubi paucissimos dies in
tristitia degens ab eius satellitibus in balneo strangulata est

  quod dum iustinianus imperator orientalis audisset et
quasi susceptorum suorum morte ad suam iniuriam redundaret sic
est commotus eodem namque tempore de africa uandalicum cum per
fidelissimum suum patricium belesarium reportasset triumphum nec
mora in ipso tempore madentibus adhuc armis cruore uandalico
contra gothos per eundem ducem mouit procinctum  qui dux
prouidentissimus haud secus arbitratus getarum subicere populum
nisi prius nutricem eorum occupasset siciliam quod et factum
est trinacriaque ingressus mox gothi qui syracusanum oppidum
insidebant uidentes se nihil praeualere cum suo duce sinderith
ultro se belesario dediderunt cumque ergo romanus ductor
siciliam peruasisset theodahadus comperiens euermud generum suum
cum exercitu ad fretum quod inter campaniam siciliamque
interiacet et de tyrreni maris sinu uastissimum adriaticus aestus
euoluitur custodiendum direxit  ubi cum euermud
accessisset regium oppidum castra composuit nec mora
deterioratam causam cernens suorum ad partes uictoris paucis et
fidelissimis famulis consciis mouit ultroque se belesarii pedes
aduoluens romani regni optat seruire principibus quod gothorum
exercitus sentiens suspectum theodahadum clamitat regno pellendum
et sibi ductorem suum uitiges qui armiger eius fuerat in rege
leuandum  quod et factum est et mox in campos barbaricos
uitiges in regno leuatus romam ingreditur praemissisque rauenna
fidelissimis sibi uiris theodahadi necem demandat qui uenientes
imperata sibi perficiunt et occiso theodahado regem qui a rege
missus adueniebat et adhuc in campos barbaricos erat uitigis
populis nuntiat  inter haec romanus exercitus emenso freto
campaniam accedens subuersumque neapolim romae ingreditur unde
ante paucos dies rex uitigis egressus rauenna profectus
mathesuentam filiam amalasuenthae theodorici quondam regis neptem
sibi in matrimonio sociarat cumque his nouis nuptiis delectatus
aulam regiam fouit rauenna roma egressus imperialis exercitus
munita utriusque tusciae loca inuadit quod cernens per nuntios
uitiges cum hunila duce gothorum manu armis conserta mittit
perusia  ubi dum magnum comitem cum paruo exercitu
residentem obsessione longa euellere cupiunt superueniente
romano exercitu ipsi euulsi et omnino extincti sunt quod audiens
uitiges ut leo furibundus omnem gothorum exercitum congregat
rauennaque egressus romanas arces obsidione longa fatigat sed
frustrata eius audacia post quattuordecim menses ab obsidione
romanae urbis aufugit et se ad ariminensem oppressionem
praeparat  unde pari tenore frustratus fugatusque rauenna
se recepit ubi obsessus nec mora ultro se ad partes dedit
uictoris cum mathesuentha iugale regiasque opes et sic famosum
regnum fortissimamque gentem diuque regnantem tandem pene
duomillensimo et tricesimo anno uictor gentium diuersarum
iustinianus imperator per fidelissimum consulem uicit belesarium
et perductum uitiges constantinopolim patricii honore donauit
ubi plus biennio demoratus imperatorisque in affectu coniunctus
rebus excessit humanis  mathesuentham uero iugalem eius
fratri suo germano patricio coniunxit imperator de quibus post
humatum patris germani natus est filius idem germanus in quo
coniuncta aniciorum genus cum amala stirpe spem adhuc utriusque
generi domino praestante promittit

 haec hucusque getarum origo ac amalorum nobilitas et
uirorum fortium facta haec laudanda progenies laudabiliori
principi cessit et fortiori duci manus dedit cuius fama nullis
saeculis nullisque silebitur aetatibus sed uictor ac triumphator
iustinianus imperator et consul belesarius uandalici africani
geticique dicentur  haec qui legis scito me maiorum
secutum scriptis ex eorum latissima prata paucos flores legisse
unde inquirenti pro captu ingenii mei coronam contexam nec me
quis in fauorem gentis praedictae quasi ex ipsa trahenti
originem aliqua addidisse credat quam quae legi et comperi nec
si tamen cuncta quae de ipsis scribuntur aut referuntur
complexus sum nec tantum ad eorum laudem quantum ad laudem eius
qui uicit exponens

