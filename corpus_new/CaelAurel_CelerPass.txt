

 liber primus  

 capitula libri i  

praefatio

de phrenitide

i utrumne sint signa futurae phreniticae passionis

ii quae sequuntur eos qui in phreniticam passionem proni
intelligantur quos labiles diximus

iii quomodo intelligitur phrenitis

iu quae sunt huic similes passiones et quomodo discernuntur

u quomodo discernimus a phreniticis eos qui in furore
febricitant

ui quomodo discernimus eos dormientes ab his qui in
lethargicam deueniunt passionem

uii quae sunt differentiae phreniticae passionis

uiii quis locus in phreniticis patitur

ix quomodo curandi sunt phrenitici

x de phlebotomia

xi de cucurbita

xii ad dioclem

xiii ad erasistratum

xiu ad asclepiadem

xu item ad asclepiadem

xui ad themisonem

xuii ad heraclidem

 praefatio  

aiunt ippallum pythagoricum philosophum interrogatum quid
ageret respondisse nondum nihil nondum quidem mihi
inuidetur si igitur proficientium testis est inuidia quae
nobis olim comes est magna gerimus in his quae gerimus placet
itaque bellice discipulorum summe celerum passionum libros
scribere quos tibi utiles magis quam necessarios fore confido
utiles inquam ut si qua forte a graecis obscure dicta sunt
reuelentur non inquam necessarios haec enim necessario in quo
sunt posita me tradente legisti nam interrogationum ac
responsionum libros quibus omnem medicinam breuiter dixi
iamdudum ad lucretium nostrum praescriptos aptissime destinaui
is enim ut nosti ex omni parte graecarum scientia praeditus est
litterarum
principio te scire uolo omnium celerum passionum aliquas esse
cum febribus aliquas sine febribus quarum necessario cum
febribus sunt plurimae ut phrenitis lethargia pleuritis
peripneumonia sine febribus autem synanche cholera et id genus
sicut ex consequentibus docebimus
sed exordium sumemus ab his quae cum febribus esse noscuntur
siquidem febres sunt acutis magis comites passionibus in quibus
est phrenitis praeponenda
 de phrenitide  

nomen igitur sumpsit a difficultate mentis sicuti et
dysenteria et dysuria quod urinam uel uentrem impediant phrenas
enim graeci mentes uocauerunt quarum ut supra diximus
impedimentum phrenitica ingerit passio
nam demetrius herophilum sequens libro sexto quem de
passionibus scripsit hanc diffiniens delirationem dixit
uehementem cum alienatione atque frequentius cum febre et in
interfectionem celerem aliquando et in sanitatem
sed neque a deliratione uehementi alienationem differre
quisquam existimet neque sane passionem frequentius cum febribus
sed iugiter ac necessario numquam sine febribus esse accepimus
dehinc ultra disciplinam elatus longa hoc diffinitione explicasse
perspicitur adiciendo cito interficientem esse passionem uel in
sanitatem celerem erat facile acutam uel celerem passionem
dicere quod in utramque partem ocius feratur et esset hoc
diffinitioni sufficiens asclepiades primo libro de celeribus
scribens passionibus phrenitis inquit est corpusculorum
statio siue obtrusio in cerebri membranis frequenter sine
consensu cum alienatione et febribus hanc ipse explanans
diffinitionem cum febribus dixisse inquit siquidem sine his
etiam mente alienantur uel qui papauer aut mandragoram aut
altercum biberint aut immensa ira aut nimio timore commoti uel
maestitia etiam compressi aut epileptica agitati passione sine
consensu inquit diffiniens ne etiam pleureticum uel
peripneumonicum phreniticum putaremus qui in statu passionis
septima uel octaua die saepe mentis erroribus agitantur

eius sectatores quidam residuam partem diffinitionis
disserentes stationem corpusculorum uel obtrusionem aiunt eum
dixisse secundum membranas cerebri siquidem sint etiam
medullarum spinae membranae in quibus cum fuerit obtrusio non
ingerit phrenitim pluraliter autem usum dicunt ut membranas
diceret siquidem siue per multas siue per omnes id eueniat
etenim si singulariter poneret negaret esse in multis sed
quisquis hunc sequeretur unius esse membranae causam putaret
frequenter autem quod adiecit diffiniens quidam sequentibus
ascripserunt ut sic intelligamus frequenter sine consensu
siquidem cum consensu atque uehementer fiat aliquando
phrenitis
alii uero antecedentibus esse inquiunt iungendum ut sic
intelligatur frequenter statio uel obtrusio quomodo febrem
illam uehementem dixit cum de causis tractaret et quae per
stationem uel obtrusionem fuerit illam uero solubilem atque
leuem quae ex turbatione fuerit liquidarum materiarum atque
spiritus sic etiam phreniticae passionis illam dixit esse
uehementem quae statione uel obtrusione fuerit effecta
corpusculorum alii uero non inquiunt quod sine obstrusione
fiat aliquando phrenitis hoc asclepiadem dixisse accipiamus
sed quia sola ex uehementi sunt enim etiam quaedam in
hominibus sanis obstrusiones

erat igitur melius ut manifestis et consequentibus uerbis
intelligendam traderet passionem et non per occultam atque
dissonantem obtrusionem et quae fortasse neque esse probetur
sicut libris quos contra sectas sumus scripturi docebimus sed
neque oportuit eandem obtrusionem simul phrenitim atque
phreniticae passionis causam uocare siquidem uis locutionis
nihil aliud designet quam phrenitim esse phreniticae passionis
causam etenim dicere possumus quod secundum asclepiadem
causae ascriptionum siue partitionum sint quas graeci categorias
appellant non appellationum quas idem prosegorias uocant non
enim alienationis aut febrium sed alienandi uel febricitandi
causas nominat sic etiam phrenitizandi non phreniticae
passionis causas dixit primo ad aliud ex alia re transire
uidebimur utrumne partitionum aut ascriptionum an appellationum
sint causae de qua re cum de passionum causis scribere
coeperimus dicemus dehinc paululum progrediens ait quae
statio corpusculorum siue obstrusio in qualibus uel ex qualibus
corpusculis fiat atque etiam quomodo ea quae partibus
eueniunt totum commoueant corpus ac febres generent primo in
his quae de causis scripsimus enodauimus nunc enim febres
inquit generent non febricitare oportebat autem proprie
non improprie loqui

alii haec defendentes aiunt eum uerbis significasse phrenitim
esse passionem ex obtrusione effectam habet consuetudinem pro
effectu causas ponere denique luem diffiniens lues inquit
est qualitas insueta in his ubi est locis consistentium
animalium qua ex communi causa facilibus morbis et interfectiuis
afficiuntur etiam nunc luis causam pro effectu sumpsisse
perspicitur causa etenim luis est qualitas lues autem
decliuitas in aegritudinem prona atque celeberrima communibus
antecedentibus causis et in aliis uero his utitur saepe
sumptionibus quas graeci metalepses appellant ut exempli causa
dicat densatum liquorem pro partibus liquoris densatis partes
enim ad totum redigit sed neque expiant his male dicta sed
ostendunt etiam in aliis similibus peccatis affectum quaerimus
enim non si consuetudinem habuit sumptionis faciendae sed utrum
haec consuetudo recta esse uideatur externa etenim si fuerit
haec a diffinitionibus consuetudo ueniam fortasse merebitur in
diffinitionibus uero non poterit ad ueniam pertinere
oportebat enim diffinitiue loquentem propriis uti sermonibus
et non abusiuis neque sumptionibus quae in contrarium saepe
uocentur
neque nunc obstrusio causa est phreniticae passionis sicut in
aliis ostendimus neque causam debuit pro effectu accipere neque
in membranis consequentem obtrusionem fieri sed in sensibus hoc
est in sensualibus uiis quas graeci  uocant omnis
enim phrenitis alienationem generatur communiter autem
alienationis substantiam in sensibus constitutam existimauit
asclepiades denique in diffinitionum libris alienationem
diffiniens hoc genere explicauit alienatio est passio in
sensibus ex qua aliquando maiores intellectus efficiuntur
capacitate sensualiarum uiarum aliquando uero uiae capaciores
motibus sed hoc intardans inquit ac sine febribus furor
uocatur quem uulgo insaniam dicunt recens autem atque cum
febribus neque cum sensu phrenitis intelligitur
si igitur phrenitis passio est in sensu non recte eam
principaliter diffiniens obstrusionem dicit esse in cerebri
membranis addo etiam fieri phrenitim ex consensu
perseueranti ac uehementi sicuti ex aliis antecedentibus causis
oportuit ergo etiam in eo quod diffiniens adiecit uerbum
frequentiae seruare ordinem ne dicendi ambiguitatem daret ex
qua eius sectatores inter se plurimum pugnauerunt
mentitur etiam apertissime cum suam explanans diffinitionem
dicit quod papauer alienationem facit soporiferam etenim
ingerit pressuram hoc adeo defendentes quidam eius sectatores
aiunt etiam somno fieri alienationem ipse denique
asclepiades in primo libro celerum passionum furiosos inquit
facere somnum sic etiam papauera alienationem faciunt his nos
respondebimus differre pressuram a somno contra naturam etenim
pressura intelligitur secundum naturam somnus papauera autem
pressuram non somnum faciunt at si accipiunt etiam pressuram
somnum uocari quae necessario contra naturam est oportebat
etiam lethargos dicant alienari et erit diffinitio phreniticae
passionis lethargiae communis et in lethargis obtrusio est
secundum asclepiadem in membranis cerebri cum febribus ac sine
sensu dehinc etiam in furore febricitantium communis erit
diffinitio in his enim ut ipse ait obtrusionem in membranis
cerebri frequenter sine consensu cum febribus atque cum
alienatione effectam
huic occurrentes quidam aiunt quod inquit cum febribus duo
significare unum quod tardantem cum membranarum obtrusione
longi scilicet temporis febrem significet et non ex ipsa
sumpserit exordium aliud cum febribus quidem sed ex causa
obstrusionis membranarum quod inquiunt debemus diffinitione
explicatum accipere etenim furore febricitantium non ex
obstrusione membranarum febres oriuntur paruae atque
immitiusculae in uiis enim minutissimis fiunt plagae siue
percussus atque affricationes quae corpori minime accendere
feruorem possint sed etiam nunc confitentur confuse dictum
si ex hoc duo significat alterum ex his uerum alterum falsum
dehinc febrem fieri in phreniticis ex obstrusione membranarum
solitum accipiamus eorum tamen dictis repugnans additur enim
alienatio cum febribus denique etiam obstrusio ex qua
alienatio fiet quod igitur secundo sequitur causa prioris esse
non potest
addo etiam febres quae per totum corpus fiunt causam earum ex
obstrusione membranarum factam qua totum corpus accendatur
ratione carere etenim in epilepticis quibus etiam raptus
omnium membrorum ex cerebri membranis atque maiorum
corpusculorum causa secundum asclepiadem descendit quapropter
etiam phlebotomiam probat adhibendam oportebat magis ac
uehementius febrem accendi siquidem maiora corpuscula maioribus
uiis statione facta maiores faciant plagas siue percussus et
affricationes
in libris denique diffinitionum phrenitim inquit esse
alienationem repentinam cum febribus sed etiam nouus furor quem
insaniam uocant saepe mouetur cum febribus
nos igitur manifeste atque breuiter quantum res patiuntur
intelligentiam siue diffinitionem passionis trademus dicentes
phrenitim esse alienationem mentis celerem cum febri acuta atque
manuum uano errore ut aliquid suis digitis attrectare uideantur
quod graeci crocidismon siue carphologiam uocant et paruo pulsu
et denso

 utrumne sint signa phreniticae futurae passionis  

dehinc quaerendum utrumne sint signa phreniticae futurae
passionis nam multi sectarum principes inter quos fuit et
asclepiades signa futurae passionis posuerunt at thessalus et
eius sectatores id posse fieri negant dicentes quia si futurae
phreniticae passionis signa uera atque necessaria fuissent
oportebat etiam omnes in iisdem constitutos necessario esse
phreniticos nunc uero quidam cum his afficerentur signis in
phreniticam passionem non uenerunt secundo oportebat etiam
aliarum passionum futurarum esse signa nullius autem futurae
passionis signa esse perspicimus neque igitur phreniticae
passionis esse posse signa credamus sed neque praestantius
quicquam antecedentium causarum ut adustio cruditas uinolentia
atque exercitium post cibum uel mansio siue somnus in speluncis
confertur aut noua politura in muris parietis cubiculorum haec
alias quoque passiones ingerunt generaliter ut lethargiam
apoplexiam epilepsiam neque multos tempore certo specialiter
phreniticam incurrere passionem ut autumno uel alio quolibet
firmum esse credamus incertum est enim siquidem non omnes
phrenitici efficiantur sed alii diuersis afficiantur
passionibus neque etiam uigilare ac iugiter cum dolore
urinam reddere paruum uel plurimum atque grauedinem uel dolore
capitis uel occipitis uel clunium affici aut oculorum rubore
haec enim signa communia sunt passionum quae uexata membrana
cerebri fiunt atque male laborantium aegrorum non necessario
omnium ac semper phreniticorum dehinc audacia sine ratione et
hilaritas uel e contrario securitas non futuram sed praesentem
alienationem designant

haec expugnantes asclepiadis sectatores contra primum
responderunt quamquam inquiunt signis futurae passionis
aegri afficiantur ratione tamen certa non in ipsam plerumque
ueniunt siquidem imminentem passionem cohibeat medicinalis uera
curatio quod inquiunt debemus diffinitione explicatum
accipere etenim furore febricitantium non ex obstrusione
membranarum quae non sinat initium sumere non igitur negant
signa fuisse futurae passionis dehinc signorum quaedam
inquiunt secundum asclepiadem esse necessaria ut cordis
uulneratio mortis signum quaedam non necessaria sed frequenter
futura significantia sicut membranae capitis uulneratio
moriturum uulneratum significat frequenter enim hoc non iugiter
ac necessario contingit et futurae igitur phreniticae
passionis signa frequentiam non necessitatem futurorum
designantia quapropter manet genus futurae phreniticae
passionis in signis quamquam non necessario in eam ueniant
aegrotantes
contra secunda uero haec probauerimus et de singulis scribentes
docebimus dehinc potest etiam soli phreniticae passioni hoc
priuatum inueniri ut enim ab aliis passionibus differt sic
etiam cum nondum est differre ceteris respondentes aiunt
antecedentes causas quas procataracticas appellant singulares
quidem non esse futurae passionis signa neque rem sine tempore
neque concurrentia ut forte oculorum sanguinolentia uel capitis
grauedo sed in unum coaceruata atque concurrentia audacia
uero since ratione atque hilaritas certa significatione dicta
sunt signa futurae phreniticae passionis sicuti et in externis
quamquam praesentia paruitate iam latentia pro futuris accipimus
igitur thessalus primo libro diaetetico praecepit phlebotomari
in stricturam magnam uenturos atque hos ita designat iugiter
febricitantes et usque ad dimissionis tempus submerso pulsu
affectos frequenter uel cum dolore urinam reddentes cum haec
praesentis iam sint uehementiae signa non futurae ex ea
enim significatione futuram dicunt intelligi phrenitim quae non
naturalis est sed multorum placitis est firmata dehinc
praesentis passionis signa necessaria esse confitentur aiunt
enim quaedam esse quae futura denuntient quaedam quae saepe
futura quorum secunda futurae phreniticae passionis esse dicunt
siquidem non necessario sequatur quid enim tam est repugnans
omne etenim signum ad eam rem quam significauerit
intelligitur est enim ex his quae ad aliquid intelliguntur
quomodo igitur signum uocari potest cum non solum praesens non
est quod ostenderit uerum etiam in quibusdam neque erit 
secundum nos itaque decliuitatis atque pronae aegritudinis in
phrenitim signum recte nuncupatur ut labiles in passionem
aegros pronuntiemus quos graeci  totius appellatione
uocant ipsius enim uerbi qualitas siue ueritas excussa designat
aliquid esse quo res ferantur nec tamen necessario uenturae
signa igitur res ipsa semper praesens quae significatur
ostendit qua saepe etiam futura noscuntur alia uero esse signa
decliuitatis in phrenitim alia in lethargiam atque ceteras
passiones ex his reddere coeperimus cum sua suis manifestabimus

 quae sequuntur eos qui in phreniticam passionem proni
intelligantur quos labiles diximus  

in phreniticam igitur passionem pronos uel decliues sequitur
febris acuta atque difficile ad superficiem corporis ascendens
pulsus humilior densior uultus subinflatus siue plenus
sanguinis per nares destillatio uigiliae iuges aut turbatus
somnus et insomnia turbulenta mentis sollicitudo ac grauitas
sine ratione frequens tergorum conuersio iacendi cum capitis
assidua commutatione aliquando etiam sine causa hilaritas
oculorum rubor cum leui lacrimatione et circumiectio manuum sine
ullo capitis dolore articulorum frigus sine tremore urinae
abundantia flauae aquatae tenuis et paulatim exclusae
aliquibus etiam sonitus capitis atque aurium tinnitus dolor
quoque capitis repente conquiescens nulla ex manifesta ratione
praecordiorum etiam tensio uisus attentus uel frequenter
palpebrans
quidam medici ex quibus sunt asclepiadis sectatores etiam
attendunt aeris qualitatem quam graeci catastema uocant et
tempus et antecedentes causas et naturam et aetatem aeris
inquiunt habitum ne quis calescat quod eius causa plurimos
afficiat ut saepe oculorum lippitudines uel ulcera tempus
autem ut aestatis finem uel autumnum in his enim aiunt hanc
frequentare passionem antecendentes inquiunt causas ut
uinolentiam uel uigilias ac iuges adustiones naturam inquiunt
aegrotantis ut si fuerit mente mobilis atque iracundus uel in
disciplinis litterarum exercitatus aut capite debilitato et
facile inflationem sentienti uel si quoties aegritudine
afficitur facile alienatione uexetur aetatem inquiunt si
iuuenis omnia quidem sunt prouidenda non enim ex uno uel
duobus sed ex multis concurrentibus significatio firmatur unum
etenim quiddam etiam ad aliud quiddam commune est at uero in
unum conueniens multorum concursus discretionum facit
intelligentiam prominere
 quomodo intelligitur phrenitis  

intelligimus phrenitim ex toto signorum concursu unum etenim
singulare quicquam ut est alienatio uel frebricula non
designat phreniticum sed si multa concurrerint quae nihil aliud
quam passionem designent ut sit significatio quae ut supra
diximus ex multis confecta unum faciat signum et significans
eius rei quam demonstrat quare ut dixi intelligimus phrenitim
ex concurrenti febre acuta et alienatione et pulsu paruo atque
crebro attestante carphologia et crocidismo ex his enim
intelligitur passionis genus

magnitudinis uero atque proprietatis differentiam plurima
atque alia sunt quae designant a graecis symptomata appellata
ut febres continuae uel hemitritaeae esse uel inaequales atque
ad superficiem corporis difficile ascendentes alienatio intra
diatriti uel post diatriti tempus iugis aut intercapedinata cum
risu tacito aut cum cachinno et cantilena uel certe maestitudine
silentio uel murmure aut uagitu aut leui secum sua ipsius
mussitatione uel mentis indignatione ut in furore exsiliens
difficile teneatur atque omnibus iracundus sit et exclamet uel
sese percutiat aut suam uestem atque propinquantium scindat aut
metu se abscondendum existimet aut lacrimetur atque secum
loquentibus non respondeat cum loquatur tamquam uisis non
uisis et non solum non uisis sed etiam mortuis  et neque
potum postulet neque cibum aut acceptum uehementer inuadat et
immasticatum transuoret atque masticet neque transuoret sed in
ore contineat et post paululum proiciat lucem quoque aut
tenebras fugiat adsint etiam uigiliae iuges aut paruus et
turbulentus somnus oculi sanguinolenti cum tensione uenarum
suarum et fixo uisu atque sine ulla palpebratione aut multum
mobili et cum iugi palpebratione aliquando etiam manuum ante
oculos praemissione quasi aliquid apprehendere uel detrahere
uolentium quod aut inhaesisse oculis aut anteuolare aegrotanti
uideatur uultus etiam quibusdam collectus atque conductus
genarum rubor perseuerans aut per interualla in pallorem mutatus
capitis siccitas quae statim ebibat fomenti liquorem dentium
stridor guttae sanguinis leuissimae per nares capitis frequens
alleuatio cum aurium intentione ut aliquid audire uideatur
indecens iacendi positio pedum quoque iugis ex alto submissio
corporis uana fortitudo articulorum iugis torpor raptus etiam
uel attractio cooperimentorum a pedibus ad superiora uentris
fluor urinae aquatae uel felleae cum nubeculis portentuosis
ultimo quibusdam etiam uultus mortuosus aliis cum collo
subinflatus manuum tremor pulsus creberrimus atque submersus et
tremulus et imbecillis aliquando etiam deficiens et in
similitudinem oleo defecti luminis marcescens praecordiorum
uehemens tensio atque ad superiora adductio singultus linguae
impedimentum atque locutionis inapprehensibilis articulatio
dehinc quibusdam diaphoresis quibusdam spasmus aut pressura
quae lethargicam passionem attestantibus ceteris denuntiet hoc
est pulsus inducit celeres multos aut paruos saltus in
magnitudinem erectos quae sit aetati aegrotantis incongrua
atque subinanis releuatis autem atque ad sedem pergentibus omnia
supradicta minuuntur

grauius autem ac perniciose affici dicimus eos quos ut
supradictos plurima atque uaria fuerint secuta et iugiter et
sine ulla indulgentia laxamenti peius etiam laborare dicimus
eos qui post primam diatriton fuerint hac affecti passione quam
qui ante ipsam etenim praesauciatis uiribus quicquid adhibetur
graue est atque indignum adiutorium uel phlebotomia quae
principaliter temporis causa adhiberi prohibetur exitialiter
etiam affici dicimus eos qui asperrimi atque audaces fuerint
aegrotantes  insanitiue etenim etiam sani si iracundi esse
perspiciuntur  necnon etiam qui subridere uidentur et stridore
dentium aut singultu affici his enim spasmus imminere
significatur grauius etiam si mutabiles fuerint colore et
tremuli et stertentes aut fastidiosi per omnia aliarum uero
principes sectarum iuxta aetatis differentiam grauius affici
dicunt iuuenes a ceteris aetatibus iuxta sexum et naturam uiros
ac feminis quomodo etiam sapere plus est in iuuenibus atque
maioribus maius enim fit malum firmitate reliqua adiutum
dehinc etiam illos qui natura fuerint tristes et in passione cum
ridiculo delirauerint aut rursum hilares natura atque cachinnosi
cum iracundia et maestitudine aegrotantes grauius affici
dicunt siquidem nulla uestigia ex his quae sanitati fuerint
consueta remansisse uideantur
nos uero dicimus communiter grauiter laborare quos passionis
afficit magnitudo illud enim semper in aegritudine magis
afficitur quod a natura plurimum recesserit
 quae sunt huic similes passiones et quomodo discernuntur  

similes sunt atque uicinae phreniticae passioni ex ipsa
alienatione furor quam uulgo insaniam uocant melancholia
pleuritis atque peripneumonia quae saepissime accessionis
tempore alienationem faciunt item mentis alienatio in his qui
mandragoram aut altercum biberint internoscuntur autem furentes
atque melancholici a phreniticis siquidem alienatio sine
febricula atque crocidismo uel carphologia esse uideatur dehinc
tardae saepissime atque sine passione item melancholia fellis
nigri uomitum faciat stomacho patiente aut plus a ceteris
corporis partibus aegrotante praestantius autem odisse
homines facit atque uultus colorem plumbeum item et pleuritis et
peripneumonia et omnes passiones quae ex dolore accessionis
tempore alienationem faciunt internoscuntur hoc modo primo
quod cum dolores asperantur extenditur atque consurgit
alienatio et eorum indulgentia minuitur quippe leuis atque
solubilis deliratio nam phreniticorum si ex consensu fuerit
facta tamen et non semper accessionibus aucta aut dimissionibus
minuta sed magis intardans atque perseuerans perspicitur

si uero poto malo medicamine uel alterco alienentur
discernuntur secundum interrogationem praecedentes causae sed
quia etiam de medicamine poto potest phrenitis euenire  non enim
praeordinatae atque fixae sunt necessario eius antecedentes
causae  et ad interrogationem praecedentium causarum aeger
credibilis esse non potest item externi hoc est ab aegro
alieni antecedentia nescire possunt potius differentiam
accipimus ut si non febricitat hoc sit signum internoscendarum
causarum si autem febricitat crocidismus atque carphologia et
densitas pulsus absint his enim qui mandragoram uel altercum
biberint rarus est pulsus

 quomodo discernimus a phreniticis eos qui furore febricitant  

quomodo furentes siue insanos a phreniticis sola febrium
sinceritate omnes sectarum principes discreuerunt et saepe etiam
febris ex aliis causis his passionibus incidit oportebat hos
etiam cum febribus furore delirantes a phreniticis discernere
non quidem mutandae curationis causa  omnes etenim passiones
celeres supradictae atque tardae sed in superpositione
constitutae quam graeci epithesim uocant laxatiua atque
mitigatiua indigent curatione  sed ad demonstrationem quo
probemus etiam specialium uti discretione haec posuimus est
autem utilissimum etiam localibus adiutoriis ut patientibus
locis uel plus patientibus curationem adhibeamus nam phreniticis
atque furiosis caput magis melancholicis stomachus patitur
igitur non febricitare furiosos percunctatiuum non est siue
uniuersale quod graeci catholicon uocant sed est discrepatione
partile siquidem ut diximus quidam febribus afficiantur sed
phrenitici acutis uel celeribus furiosi uero tardis quamquam
sit etiam hoc insufficiens discretioni propter eos qui repentino
furore agitati febricitant
remanet ut ordine accidentium discretionem faciamus
praecedit enim febrem in furiosis alienatio in phreniticis uero
febricula alienationem sed quia aliquando potest furentum
alienatio concurrens febriculae latere aut ordinis aut
interrogationis ut supra diximus causa siquidem ab aegro
narrari non possit aduertamus in phreniticis paruum atque
crebrum esse pulsum necessario in furiosis uero maiorem sed
quia initii uel augmenti accessionis febrium paruus atque creber
pulsus esse potest declinationis autem atque indulgentiae maior
illud aduertere debemus quia in phreniticis etiam tunc paruus
atque densus perseuerat ut discretionem magis expulsu faciamus
quamquam etiam ipsa infirmetur saepe febrium nequitia quae
ut in aliis passionibus sic etiam in furiosis pulsum paruum atque
densum seruat ita discerni uel internosci potest cum neque
crocidismon in aegrotantibus uiderimus quod est ex operimentis
fimbriarum ueluti decerptio neque carphologiam quae est
festucarum leuium a parietibus ueluti detractio quam necesse est
phreniticos facere quae denique si furiosis aduenerint in
febribus constitutis in phreniticam passionem ex insania uenisse
pronuntiamus tamquam rursum ex phrenitica passione cedentibus
propriis signis hoc est supradictis in furorem transeant non
aliter quam si etiam aliis attestantibus signis in lethargiam
ueniant uel certe releuati ex lethargia in phreniticam redeant

 quomodo discernimus dormientes phreniticos ab his qui in
lethargicam deueniunt passionem  

quomodo phrenitici aliqui augmento passionis in lethargiam
aliqui declinatione in somnos deuenerint et sit aspectu commune
quod utrique non sentiunt atque multos inexercitos medicos errore
fefellerunt ut dormientes tamquam depressos excitarent aut
oppressos tamquam dormientes sine adiutorio passioni traditos
reliquissent utilem ducimus eorum discretionem faciendam
discernuntur igitur colore charactere respiratione pulsu
tactu schemate iacendi febrium magnitudine colore inquam
dormientium enim mundum corpus atque floscule uiuidum et naturali
habitudine plenum oppressorum uero in lethargica passione
pallens uel plumbeum uel quolibet alio colore affectum inuenitur
character autem dormientium hilaris lethargicorum tristis
inuenitur item spiratio dormientium ordinata lethargicorum
tarda esse probatur pulsu etiam discretionem facimus quod
quamquam utrique subinflatus atque maior tamen cum inanitate in
lethargis cum plenitudine dormientibus inuenitur tactu autem
lethargis etiam praecordia distenduntur plurimum et totum corpus
durius fiet ob nimiam stricturam dormientibus uero e contrario
quia strictura minuitur etiam praecordia relaxantur et totius
corporis tactus mollior efficitur schemate iacendi discretio
fiet siquidem lethargi a capite lecti ad pedum loca labantur et
incomposito uel indisposito iaceant corpore dormientes uero
congrua naturae positione cernantur magnitudine inquam febrium
dormientium enim minor ac lenior lethargorum maior atque aspera
febricula inuenitur quapropter obseruanda sunt etiam tempora si
enim in declinatione passionis et in dimissione uel declinatione
accessionis sensus aegrotantium quieuerint intelligimus somnum
si uero in augmento passionis uel accessione et magis in eius
initio uel augmento id acciderit lethargum pronuntiamus
 quae sint differentiae phreneticae passionis  

differentias phreniticae passionis quidam ex accidentium
proprietate faciendas existimant aiunt denique aliam esse
alienationem cum risu atque puerili saltatione aliam cum maerore
atque exclamatione uel silentio aut timore nos uero aliam
dicimus esse ex strictura aliam ex complexione stricturae atque
solutionis est enim uerum ita discernere ut non accidentium
diuersitas passionis differentias ostendat sed generalis quaedam
ac necessaria designatio quaed fiet ut supra diximus ex
principalibus passionibus unde etiam curationum ratio sumatur

 quis locus in phreniticis patitur  

quaesitum etiam quis locus in phreniticis patitur et magis
a principibus aliarum sectarum ut secundum differentiam
patientis loci curationes adhiberent et localia locis adiutoria
compararent nos autem siue locorum siue uicinitatis eorum
causa generalem curationem non mutamus non est enim sub eodem
genere iacens locorum necessaria differentia
aliqui igitur cerebrum pati dixerunt alii eius fundum siue
basin quam nos sessionem dicere poterimus alii membranas alii
et cerebrum et eius membranas alii cor alii cordis summitatem
alii membranam quae cor circumtegit alii arteriarum eam
quam graeci  appellant alii uenam crassam quam iidem
  uocauerunt alii diaphragma et quid ultra
tendimus quod facile explicare possumus si id quod senserunt
dixerimus  nam singuli eum locum in phreniticis pati dixerunt
in quo animae regimen esse suspicati sunt denique singulorum
iudicium atque assertionem pertractantes expugnabimus libris
quos de passionum causis scribemus
nos igitur communiter totum corpus pati accipimus etenim
totum febre iactatur implet denique phreniticorum
significationem febrium signum quapropter totum corpus
curamus sed plus pati dicimus caput etenim antecedentia
demonstrant signa ut eius grauedo tensio dolor sonitus
aurium tinnitus siccitas atque sensuum impedimentum et cetera
quae iam passionis praesentis esse signa noscuntur singuli
sensus suo careant apprehensionis officio palpebra dura oculi
sanguinolenti ac prominentes genarum rubor uenarum extensio
uultus inflatio ac plenitudo linguae asperitas

eos uero qui nos ex naturali tractatu quam graeci
physiologiam patientem locum apprehendere dixerunt siquidem
praenoscentes animae regalia in capite constituta exinde mentis
alienationem fieri acceperimus ita expugnamus ut primo regale
locum incertum remanserit sed nos uarietas atque multitudo
accidentium in capite signorum plus a cetero corpore docuit pati

sed aiunt faciem magis plurimis signis affici et propterea
huic esse adhibenda adiutoria nunc uero cucurbitam occipitio
apponitis siquidem per apertionem quam graeci anatomiam
didiceritis sensuales uias inde sumere exordium hic rursum
similiter eos peccare perspicimus etenim faciem curamus
cataplasmate atque uaporatione atque occipitium tamquam dolens et
extentum apposita cucurbita scarificamus sicut etiam alias
partes atque praecordia si in tumore fuerint constituta
explicata uariae passionis apprehensione ad eius curationem
transeamus
 quomodo curandi sunt phrenitici  

quomodo curationibus principio locus aptandus est iacere
oportet phreniticos in loco omni ex parte deuio ne aliqua
transeuntium uoce pulsentur fenestris etiam altioribus luminato
saepe enim in passione constituti alienationis causa sese
praecipitantes latuerunt dehinc ob obscurationis proprietatem
strictura laborantes in loco lucido atque tepido et amplo
mediocriter locamus etenim ultra modum feruens naturaliter
febricula caput incendit et rursum frigidus constringit atque
corporis auget densitatem item nimium lucidus membranam
percutiet cerebri immodici splendoris causa paruus etiam si
fuerit atque humilis tecto suffocabilis erit aeris paupertate
sit etiam sine ullo picturae figmento ne uisa aegri ex picturis
mente accipientes quae graeci phantasmata uocauerunt plus
asperentur aut in risum soluantur maxime cum ratione careat
multorum ingressum aut frequentiam prohibere et pictura
occasionem lacerandae mentis acquirere cum iugi uisu falsa
coguntur pro ueris accipere hinc etiam splendidi colores
parietum siue straminum uel operimentorum prohibendi resultantes
enim ut ita dixerim percutient uisum
solutione autem obtinenti laborantes e contrario iacere
oportet loco medie obscuro atque refrigeranti neque enim nimium
frigidus neque obscurus passionis mitigare celeritatem potest
stramenta etiam omnibus mollia atque operimenta conueniunt sed
tenuia solutione laborantibus corpulenta uero atque calida
strictura affectis sit etiam lectus omni ex parte firme locatus
ut cum fuerint impatienter iactati uel necessitate cogente
deuincti immobilis perseueret foribus etiam atque fenestra
auersus ne ingressu hominum asperentur

at si etiam alienatio fuerit principali passioni contraria
ut strictura laborantes lucem odisse faciat solutione laborantes
tenebras oportet aliis oculos contegi aliis tenue atque
blandum lumen immittere lucernae aut lucis aetheriae sed arguto
usu machinatum quo ueluti per quandam cauernam aegrotantis
uultum perfundat et nullas tangat alias corporis partes sic enim
mitigabitur alienationis augmentum et adiutorium passioni aptum
congruae seruabit qualitatis effectum laxat enim ut supra
diximus lux colore quo uidetur sed consequenter necessario
suae tenuitatis causa manet cetero circumfusa corpori tametsi
non uideatur similiter etiam obscuritas uel tenebrae si
fuerint aegrotantibus odiosa et curationi necessaria erunt artis
astutia componenda sed si ita fuerint alienatione commoti qua
obscurari totum uel luminari uelint erit coniciendum ut quibus
obscurum aerem fecerimus calidum tamen faciamus quibus autem
lucidum e contrario uero frigidum faciamus ut et congruam
passioni seruemus qualitatem et eorum furorem mitigando non
asperemus si uero nihil aegrotantes praua cupiditate
turbauerit seruabit lucem strictura obscuritas solutione
laborantibus adhibenda uel quomodo turbatio atque motus et
iactatio corporis celeritatem asperat passionis erit aliquando
mitigandi furoris causa aegrorum uoluntati seruiendum stringitur
enim magis solutio uel strictura laxatur si grauioribus auersis
parua contrarietate uexentur siue strictura laborantibus
obscurum siue solutione laborantibus lucidum adhibendum iudicamus
locum

dehinc si strictura obtinuerit conuenit aegrum usque ad
accessionis declinationem uigilare tunc somno dimitti at si
longa fuerit accessio etiam ante dimissionem somnus poterit
adhiberi maior enim ab intemporali somno uigiliarum est uexatio
siquidem etiam uires aegrotantis insumat dehinc iudicio nostro
abstineri uel tolli non potest somni autem intemporalitas si
fuerit interrumpenda excitare dormientem poterimus atque soporis
oppressionem prohibere delirationes uero aegrotantium usu
dextero atque artificio seruientes accipere et tolerare debebunt
ut aliis assentiant alias uero consentientes redarguant ne
frequenti correctione asperos faciant aegrotantes denique si
quos sanitatis tempore inuisos habuerunt intrare prohibemus ne
his uisis asperentur eos uero quos metu aut uerecundia
coluerunt per interualla intrare permittimus parit enim
frequentia contemptum
at si exsilire de lecto uiderimus nimietate furoris melius erit
plurimis uti ad remedium ministris sed qui possint lenitate
retinere ut etiam laxamentum stricturae praebeamus uel si non
fuerint qui ut supra diximus teneant aut ipsorum uisu
commoti fuerint aegrotantes ligationibus utimur sed praetectis
lana aut ueste locis quos uinculis nectimus ne maior utilitate
quiescendi imprimatur uexatio ligationibus etenim immodice
constricta necessario tumescunt et propterea omnis in peius
extenditur passio
si linguae atque totius oris siccitas fuerit oportet spongia
tenera aqua calida infusa atque mediocriter expressa sensim
uniuersa quae siccauerunt humectare non sine cautione
adiunctos enim saepe digitos spongiae alienatione coacti aegri
momorderunt quapropter si fieri poterit cogendi sunt ut
exserant linguam atque ita supradicta faciamus
declinante accessione hoc est cum e uisceribus reclusus feruor
ad superficiem corporis atque articulos uenerit aegrotantis
pulsus quoque densitas et humilitas in amplitudinem atque
raritatem uenerit oportet pube tenus hoc est inter umbilicum et
pectinem quod graeci  appellant lanas oleo calido
expressas apponere quae omnia etiam uicina contegant ut
inguina atque uesicae partes uel si qua uentrem contegant
fouendum caput oleo dulci atque calido dehinc alienatione
perseuerante etiam calida cum oleo mixta quod graeci uocant
hydrelaeon paulo etenim uehementius hoc genus fomenti operatur
si ut supra diximus oleo aqua calida misceatur uel foenugraeci
aut lini seminis sucus sed haec singula sine ullo esse odore
debent atque nullo fumi afflatu uexatiua ne caput impleant et
alienationem exasperent
at si adiuncta fuerit stricturae solutio ut aut uenter
fluens aut sudores esse uideantur caput supradicto modo atque
fomentis supradictis curabimus etenim alienatio tumore
membranarum cerebri fiet medias uero partes frigido ac uiridi
curabimus oleo si autem plurima atque superans fuerit et occulte
in diaphoresim uenire posse aegrotantes uiderimus tunc etiam
caput dulci quidem sed frigido oleo fomentamus etenim frigus
diaphoresim dulcedo stricturam temperat detergendus etiam erit
saepissime sudor qui per uultum atque thoracem emicuerit
spongia molli at si plus fuerit extentus ut integros solui
uideamus etiam flabris utimur non quidem sine respectu
alienationis etenim si constricturam ea curatione mitigari
uideamus audacius id facere perseuerabimus si autem asperari
senserimus erunt minuenda quae gerimus conicientes non tantum
solutionem constringi adiutoriis quantum alienatione augetur
namque necessario requies congrua solutioni atque noxius motus
accipitur
declinante accessione os colluere iubemus aegrotantem ex aqua
calida uel si impatienter siti iactatur dabimus ei potum sed
strictura sola laboranti plurimum ut densitas irrigetur
solutione laboranti paruum uel si plurima cogit solutio etiam
frigidum
 de phlebotomia  

at si sola atque uehemens strictura aegros in phreniticam
extemplo passionem perduxerit designat adhibendam esse
phlebotomiam permittentibus uiribus atque si passio cogit
intra diatriton si minus in ipsa prima diatrito ultra numquam
uexantur enim in eiusmodi aegritudinibus corporis uires
phlebotomandi autem disciplinam uel magnitudini passionis
moderationem faciendi congruam libris quos de specialibus
adiutoriis scripturi sumus docebimus principaliter monentes ne
usque ad animi defectum quem graeci lipothymiam uocant
adiutorium tendere nitamur timendum enim hoc saepe est
accidens quod graeci symptoma uocant quamquam in omnibus
passionibus siquidem sit mortuosum plus tamen in phreniticis
afficitur male praetacta neruositas dehinc post phlebotomiam
caput similiter fouemus atque occipitio lanas oleo calido ac
dulci madidatas apponimus similiter etiam uertebris quas
graeci  uocant praecordiis etiam atque pectini haec enim
necessario in phreniticis passioni consentiunt

at si intra diatritum ut supra diximus phlebotomia fuerit
adhibita post paululum os colluere aqua calida aegrotantes
facimus potum quoque dabimus dehinc dormire permittimus sin
uero in ipsa diatrito phlebotomia fuerit adhibita cum
adiutorii motus quieuerit oleo aegrotantium corpus perungendum
erit atque a ministris facies lauanda ut alienatio nullo nouorum
uultu asperetur noti enim usu prudenter delirationes
faccipiunt non resistendo praesentibus etiam his quibus ut
supra docuimus aegrotantes uerecundiam debent

cibum dabimus simplicem digestibilem paruum laxatiuum ut
est alica calida aqua aut mulsa decocta uel panis ex aqua calida
aut alica supradicta sorbilis facta uel ex melle atque oleo et
anetho et sale paucissimo praecocta solutione autem laborantibus
pultem dabimus atque panem et oua  dehinc omnes somno
dimittimus uel si minime dormire potuerint quiescere tamen
iubemus non enim minus somnus cibo reficit opportunus
dehinc alia die a cibo abstinemus fomento atque potu utentes
secunda uero diatrito si uenter suum non agnouerit officium
clysterem adhibebimus ex aqua et oleo calido uel decoctione
foenugreci aut lini seminis cum oleo etenim intestinorum
siccitas rigatur et aliena quae retinebantur excludentur et
acrimonia quae ex ipsis nascens exhalienatione quadam
capitis tumentia aspernabat detrahetur atque ipsum caput
localibus adiutoriis melius praeparatur tum post iniectionem
medias partes cataplasmate curamus ex foenugraeci et lini
seminibus admixto polline quod graeci macton uocant et est
omnibus usitatum dehinc simili supradicto cibo utemur alia uero
diatrito caput detondemus etenim detractis capillis partes
reflantur plurima grauatione liberatae tunc post tonsuram lanis
oleo calido expressis caput tegemus
 de cucurbita  

alia dehinc diatrito rasis partibus cucurbitam apponimus
occipitio mitiganter atque sub ipsa fronte sanguisugas facimus
inhaerere quattuor uel quinque ut non ex una parte detractio
fieri sanguinis uideatur sed ueluti circulatim ut totum
spiret atque releuetur caput at si plurimum laxamentum facere
uoluerimus totum caput rademus et per circulum plurimas
cucurbitas affigimus alteram occipitio alteram medio capitis
quod graeci bregma uocant alias duas superius a temporibus sed
neque cum multa flamma neque multo tempore immorari arentes enim
atque siccatae facile commouent caput implent ac mentis faciunt
alienationem augeri

ita detractis cucurbitis si partes erubuisse uiderimus
leniter scarificamus si minus mitiganter uaporantes spongiis
sed non nimis calidis relaxamus uapore etenim nimio tamquam
frixantes densamus quapropter ut supra diximus post iugem
atque temperatam uaporationem ubi partes rubuisse uiderimus
scarificamus post namque etiam uaporatio ante cucurbitae
appositionem adhiberi debet ne plurimum infixa immoretur et inde
partes radi uideantur suppositis ergo cucurbitis cum
sufficientem locorum uerticem factum uiderimus scarificamus
sic enim non solum cucurbitae quassatio mitigatur sed etiam
fluoris sanguinis facilitas fiet

explicita scarificatione rursum cucurbitas imponimus ut
sanguinis detractio fiat sed eo tempore capiti atque collo et
uicinis partibus leues erunt cucurbitae apponendae quo in
laxamentum consentiant at si in praecordiis tumor fuerit erunt
ipsa prius scarificanda sic etiam et uesicae partes uel uicinae
eius tunc in alia diatrito caput dehinc clunes etenim simul
scarificare noxium atque uexabile est erit enim eiusdem temporis
multas per partes effecta sanguinis detractio phlebotomiae quae
necessario uires absumat quapropter partiatim erit
adhibenda cucurbita ut exempli causa nunc praecordiis atque pube
tenus praerasa capillatura nunc capiti nunc clunibus ac
uertebro tenus quod graeci  uocant ceteris quoque
partibus fomento curatis ac decoctionibus supradictis et
cataplasmatibus relaxatis atque ita leuibus cucurbitarum
raptibus utemur quod graeci abusiue cufas uocant praefricatis
partibus attractatione manuum at si uires illaesae aut minus
laesae fuerint post detractionem sanguinis factam spongias
expressas ex aqua calida partibus applicamus uel oleo calido
mediocriter fouemus tunc totum corpus perunctionem curamus
his operantibus magis qui aegro seruiendo iam noti sunt ne
mentis alienatio asperetur etenim eorum facile accipiunt atque
redarguunt delirationem praesentibus ut saepe diximus his
quibus uerecundiam aegrotantes debent
post perunctionem factam ut supra diximus cibum dabimus at
si accipere congrua noluerint uel contraria uoluerint erunt
fallendi facile enim id fieri potest siquidem etiam mentis
aegritudine afficiantur dabimus ergo congrua fingentes ea quae
ipsi petebant at si minime consenserint erit confictionis
argumentatio adhibenda ut si exempli causa uinum accipere
cupiunt mulsum demus uel si ptisanae sucum petierint alicam
demus uel ex milio in similitudinem ptisanae confectam cum
possint si ex aliqua parte sapuerint hortationibus aut metu
compesci si neque hoc fieri potuerit dabimus ea quae non satis
aliena sint ab his quae rationi conueniunt ut olus aut
ptisana dabit enim quiddam laxamenti atque indulgentiae
asperitatibus animorum concupita oblatio et non omnino sine cibo
atque nutrimento perseuerabunt uinum uero omnino negamus
tamquam repugnans et nihil a ueneno differens etenim datum
statim furorem exasperat atque in nimiam magnitudinem tollit
post refectionem itaque erunt somno dimittendi uel quod est
uicinum somno requies adhibenda atque usque ad totius passionis
statum alterna uel per interualla cibi refectio hoc est
interposita diei unius ieiunitate permittentibus quidem uiribus
sed ea die qua cibum non dederimus erit cataplasmatibus
utendum continuis atque iugibus usque ad medium tempus
dimissionis
at si porrecta in dies numerosior erit aegritudo et statum
infirmitas acceperit conuenit ut declinatione augmento uel
impetu passionis transacto motum gestationis adhibeamus si
uires patiuntur in domo suspenso lecto si aer loci bonus atque
mundus fuerit etenim si motus uel gestatio somnum ruperit
rursum addormiunt atque difficile expergiscuntur perseuerante
iugi motu at si hoc fieri non potuerit in uicina porticu
gestatio adhibenda ita ut sella baiulatoria uel quolibet
sessorio leniter atque mediocriter moueantur similiter enim
etiam si fuerint experrecti non statim erit gestatio inhibenda
nam repentina statio atque interruptio motus in praeteritas
uigilias reuocant aegrotantes non enim dimissio accessionis sed
totius passionis declinatio nunc curationem poscit quapropter
oportet aegros perseueranter mouere sed leniter atque sensim et
sine ulla nimietate
at si solutio magis inerat passioni non erit gestatio adhibenda
tenuat enim atque dirarat motus dehinc cum solutio prouocatur
etiam uigiliae necessario augentur in dimissione uero
accessionis quam graeci anesin uocant perseuerandum est
localibus adiutoriis cucurbitae appositione sed non adhuc
adiungenda scarificatio bonum est enim corporibus sua
seruare ne latenter effusione frequenter aegrotantes in
diaphoresin ueniant
at si aliquo in loco uehemens dolor emerserit sola erit
scarificatione curandus tunc consequentibus atque congruis
uaporationibus et fomentis et cataplasmatibus et perunctione
utendum et cibo cum temporis opportunitatem uiderimus quae
probatur signis quae de febribus scribentes docebimus
generaliter autem omnium passionum strictura laborantes minus
cibamus conuenit enim cibi paruitas densitati siquidem corpora
minus exhalent atque e contrario solutioni plurimus conuenit
cibus siquidem celerius insumatur plurimae exhalationis causa
at si uires aegrotantis fuerint dissolutae et febres non ita
acres futurae spem ueluti declinationis ostendent aspicienda
erit imbecillitas uirium dandus cibus et si necessitas
coegerit etiam uinum sed omnino paruum ad releuandas corporis
uires in his enim sane magis erit consideranda liquidarum
emissio materiarum atque corporis defluxio et cutis ueluti
ruginosa uel sulcata pannositas quam graeci rhacosin uocant
etenim humilitas atque densitas pulsus plurimos fecit errare ut
putarent uirium solutionem atque ita importune uinum dantes
insuperabiles mentis alienationes fecerunt excitari
quapropter oportet etiam cum aliis pulsum considerare non
solum si densus atque humilis est  hoc enim etiam non solutis
uiribus saepe occurrit  sed si etiam imbecillis et in
comparatione multarum effusionum semper ac magis densatur atque
humilis et tremulus efficitur cordis enim motus tarditate quadam
defecti spiritus motu torpescit ut post factum saltum ad
semet ex residuo corpore praerogatum spiritum trahat difficulter
alium faciat saltum siquidem non possit spiritus usque ad
articulorum finem uel omnium membrorum peruenire summitatem
his denique accedit tremor sed non a tempore quo corpora
requiescunt sed cum aliquis sua membra attractare tentauerit
etenim cessante officio atque usu aegrotantis tremor si fuerit
solitus atque e natura uel sanitatis tempore intelligitur iam
fuisse
prouidendum itaque quia in ista aegritudinis qualitate incauta
uini dandi consuetudo propter uires ut supra memorauimus
accusabilis apud inertes quos idiotas appellant inuenitur
quamquam passionis causa aegrotantes interfecti uideantur
quapropter erit primo periculum praedicendum ac deinde uinum
dandum
at si uirium solutio non fuerit sed ex sponte profectus in
meliorem partem passionis fuerit demonstratus non ilico
praecipue festinandum circa mutandum curationis cursum nisi
triduo fuerit confirmata passionis declinatio etenim facilis in
recursum peiorem atque in augmentum hoc passionis est genus
etiamsi parua occasio impulerit causae quapropter etiam tune
propter difficultatem passionis cautius erunt omnia agenda atque
primum capiti uel magis patientibus locis cerotum apponendum ex
oleo dulci confectum

at si reliquiae fuerint in tumoribus uiscerum
cataplasmatibus erunt perseuerantius relaxandae uel pinguibus
palmulis siquidem non praesentis temporis sed etiam sequentis
habeant relaxandi uirtutem tunc etiam conuenit caput fomentis
curare frequentius sed cauta diligentia ne qua pars frigore
tangatur nam lata spongia erit supponenda gutturi atque mento
dehinc paulo prominentius a lecto producendus aeger atque
paululum inclinandus tunc supponenda scaphula alta aqua
calida plena deinde duo adhibendi qui foueant alterno officio
ne ullo tempore fomentum frigescere faciat caput per interualla
denique erit etiam oleo perfundendum et manibus leuiter
defricandum sed non impressis tunc expressa spongia detergendum
et ultra quae humectata sunt forte pannis calidis detergenda
atque lana calida contegenda tunc residuum corpus oleo
perungendum molli quidem tactu manuum

procedente declinatione solitum nobis est uti etiam fomento a
genibus ad inferiora tunc comparatione profectus cibi augenda
humanitas primo enim oportet ac sufficit uarietatem de
simplicibus facere dando pultem aut sorbilem cibum oua atque
panem uel elutam alicam et non alternis sed quotidianis diebus
et plurimum comparatione praeteriti temporis illorum dierum
quibus paruum dare solebamus simpliciorem uero et tenuem atque
paruum illis diebus quibus nihil dare solebamus

confirmata atque plurimum proficiente declinatione erunt
addendae etiam mediae materiae pulmenta quod graeci  
appellant ut pisces saxatiles cerebrum olera sed non acria
ut betam maluam tunc etiam ex deposito ut salsum oliuas haec
enim quae de cellario proferuntur graeci apothecion
uocauerunt oportet etiam aduertere ut quando damus multum
minoris sit nutrimenti aut quando paruum maioris sit
nutrimenti sicut responsionum libris resumptiuum cyclum
scribentes docuimus semper autem tantus dandus est cibus ut
intra dimissionis medietatem digeratur et nihil superfluum
sequens inueniat accessio augendi sunt igitur cibi pro uirium
quantitate denique si se corporis fortitudo attollere coeperit
dabimus etiam uolantum carnes ut turdos uel pullos gallinarum et
columbinorum tunc etiam porcinam carnem atque crura porcina
quae graeci acrocolia uocauerunt uel quae motu frequente
exercentur in iisdem animalibus dabimus etiam haedinam carnem
resumptis uiribus ut omnes supradictos cibos facile accipere
ac digerere possit aegrotans ordinem cibi componimus ut primo
demus ea quae sunt mediae materiae quam graeci mesen hylen
uocant ut pultes pisces cerebrum alica sed quae non
percutiant ut ficus uel ex melle aut mulso coctum malum uel
celsa tunc deinde uolantia sed non pinguia neque cibis
nutribilibus adescata ob acquirendam pinguedinem sed mediocriter
carnosa ultimo porcinam atque haedinam

proficiente curatione addenda erit gestatio quae in domo uel
in porticibus fiat sed haec quoque erit sensim augenda
similiter etiam et corporis unctio atque defricatio cibus
supradictus nunc quantitate nunc qualitate erit augendus tunc
lauacrum adhibendum et in abstinentia uini permanendum cum autem
sine ulla inquietudine corpus habituari senserimus dabimus
uinum splendens leue atque medie acre non nimii odoris temporis
mediocris ut neque uetustum neque satis nouum sit erit
praeterea aquatum dandum metuenda est enim in ista passione uini
datio siquidem eius in tumore fuisse substantia uideatur
tempore igitur quo uinum damus erit primo aeger perungendus
tunc idem modus cibi dandus
cum omnis deinde sollicitudo recesserit atque omnia suspecta
circumscripta uiderimus et alienatio mentis omni ex parte
recesserit febribus desertis atque uiribus resumptis impauide
omnibus supradictis utendum erit coniunctis ut gestatione
unctione lauacro et uario cibo atque uino
omni autem tempore resumptionis erit curandum ut ab
alienatione mentis reducti sapere cogantur plerique enim usque
ad sanitatis tempus maestitudinem uel iracundiam aut alienationem
mentis seruauerint quare oportet eos qui hilaritate
afficiebantur seuera uerborum atque tristi oratione corrigere
sic enim mentis laxata habitudo atque puerilis effrenata
bacchatio coercetur eos uero qui maestitudine atque ira
afficiebantur leui consolatione atque nunc dictis hilarioribus
et iucunditate releuare etenim taedium uel maestitudo non
solum in his sed etiam in aliis passionibus ualuit saepe
passionem refricare nam si sani homines plerique anxietate in
passiones corporis deuenerunt nimirum etiam qui nondum sunt
passione purgati in eandem redeant cum animae qualitas sua
ut ita dixerim cubilia quadam uulneratione affecerit
haec est secundum methodon curatio phreniticae passionis dehinc
aliarum sectarum principes quid ordinauerint prosequamur
 ad dioclem  

hippocrates igitur solum nomen uidetur tetigisse passionis
libro quem de ptisana scripsit item libro praedictiuo quem
prorrheticum appellauit nam curationem nullam tradidit sed
neque praxagoras neque herophilus
diocles uero libro quem de febribus scripsit ait oportere
phreniticos fortes atque audaces lauacro curari similiter
etiam phlebotomari iuuenes fortes atque plurimum sanguinis
abundantes uel consuetudine uinolentos quosdam intra sextum
diem aliquos uero etiam post septimum et octauum item
libro quem de passionibus et earum causis et curationibus
scripsit non solum inquit ex brachio sanguis est phreniticis
detrahendus sed etiam de uenis quae sub lingua sunt
quantum ad haec miseris erat melius debilitate potius quam uana
corporis fortitudine laborare ne tantis cladibus errantis medici
uexarentur etenim audacia et irrationabilis fortitudo
peiorantis est passionis et magis in augmento perniciosius
autem cum passio uehementescit uexato tantis turbationibus
aegro lauacrum adhibere quod est e contrario utilissimum in
declinatione etiam non audacibus neque fortibus phreniticis
dehinc noxius est etiam clyster acrior quem saepissime probant
atque nihil a ueneficio differens phlebotomia quoque iugulatione
non differt cum uexatis uiribus adhibetur ut aiunt post
septimum uel octauum diem atque ita etiam ex uinolentia in
phreniticam passionem uenientes conuenit plerumque non
phlebotomari cum forte etiam solutio affuerit alios etiam
hoc est ex aliis causis phreniticos effectos ut est adustio
saepe phlebotomari oportet sed neque parum sanguinis habentes
quos graeci  appellant ita curandi erunt ut
phlebotomi beneficio priuentur et quid ultra cum enim non
aetates neque cetera quae superfluo posuerunt praeuidenda
probemus sed passionem magis atque eius comitantia consideremus
falsa denique ac superstitiosa est etiam ex uenis sub lingua
constitutis sanguinis detractio etenim caput implet et eius
fluor abstineri difficile potest
 ad erasistratum  

erasistratus tertio libro de febribus scribens hoc solum
dixit quomodo in febrium alienationem uinum conuenit cum melle
dari non ad examen dandi tempora sumpsit dicit denique multis
profuisse et miratur quomodo nescius temporum conuenisse
fortunam dehinc multam inflationem facere nemo dubitat atque
plenissimam uentris commotionem quippe cum neque dandi
quantitatem adiecerit neque alias adiutorii partes manifestandas
aduerterit

 ad asclepiadem  

asclepiadi responsuri eius primum dogma proponamus qua
uoluti apprehensionis falsitate peccatis etiam inuoluuntur
curationum primordia namque corporis prima constituerat atomos
secunda corpuscula intellectu sensa sine ulla qualitate solita
atque ex initio concitata et aeternum mouentia quae suo
incursu offensa mutuis ictibus in infinita partium fragmenta
soluantur magnitudine atque schemate differentia quae rursum
eundo sibi adiecta uel coniuncta omnia faciant sensibilia uim in
semet mutationis habentia aut per magnitudinem sui aut per
multitudinem aut per schema aut per ordinem nec inquit
ratione carere uideatur quod nullius faciant qualitatis corpora
aliud enim partes aliud uniuersitatem sequetur argentum
denique album est sed eius affricatio nigra caprinum cornu
nigrum sed eius alba serrago fieri etiam uias ex complexione
corpusculorum intellectu sensas magnitudine atque schemate
differentes per quas sucorum ductus solito meatu percurrens si
nullo fuerit impedimento retentus sanitas maneat impeditus uero
statione corpusculorum morbos efficiat

fit autem eorum statio aut magnitudinis aut schematis aut
multitudinis aut celerrimi motus causa aut uiarum flexu
conclusione atque squamularum exsputo uarias inquit fieri
passiones locorum aut uiarum differentia et non omnes statione
corpusculorum sed certas hoc est phrenitim lethargiam
pleuritim et febres uehementes solubiles uero liquidorum atque
spiritus turbatione item bulimum magnitudine uiarum stomachi
atque uentris fieri sensit defectionem uero atque corporis
fluxam et irregibilem laxitatem uiarum inquit raritate fieri
item hydropismum perforatione carnis in paruam formulam
uiarum quae possit solita corporis nutrimenta inaquare item
typum quotidianum maiorum corpusculorum statione fieri
asseuerant cito etenim inquit ea exantlari atque impleri
tertianum uero minorum statione corpusculorum item quartanum
minutissimorum difficile enim impleri atque exantlari possunt
febrium ponit signum feruorem plurimum atque immutationem pulsus
in uehementiam nisi ex aliqua haec manifesta fuerint causa et
neque inquit esse in passionibus statos dies quos crisimos
appellant etenim non certo aut legitimo tempore
aegritudines soluuntur uinum iubet febricitantibus dari sed
adiecta discretione impari denique adhibendum probauit primo
clysterem et iugiter adhibendum non enim sitim uehementem
donec pulsus concidat probat etenim opportunitatem temporis
fieri magis ab artifice posse quam sua sponte aut deorum nutu
uenire appellauit denique illam magnificam item uinum
samothracium clysterem atque uomitum probat circa uesperam
pridie sed in his qui periodicis typis afficiuntur
uomitum praeponit clysteri item lue aegrotantibus uomitum et
lauacrum probat typicis uero clysterem et uomitum et uinum
samothracium atque salsum bibendum inquit primo usque ad tres
quartas sextarii et superbibendam partem sextarii item tempus
dandi cibi non dimissione perfecta sed accessionis declinatione
dicit et quosdam prima die quosdam secunda quosdam tertia
quosdam quarta uel quinta aut septima cibari iubet

phlebotomat eos qui cum dolore fuerint aegrotantes alios
omnes prohibet phlebotomari et magis specialiter phreniticos
adiciens etiam non esse tondendos loci quoque obscuritatem
recusans item cardiacos uehementioribus clysteribus curat et
cum leui fuerint indulgentia releuati reficit uino et cibo in
synanchicis uero ut supradictis etiam utitur pharyngotomia hoc
est cannae siue gutturis ob respirationem diuisura item in
hydropibus paracentesin probat qua inquit si forte plus modo
fuerit facta humoris detractio erunt aegri aqua calida replendi
tantum quantum plus uidebamur abstulisse huic sane
adiutorio detractionem sanguinis ex talo factam hoc est ex eius
uena interiore similiter mederi dicit et non esse actiuas atque
operantes causas aegritudinum in liquidis constitutas quas
synecticas uocant sed esse antecedentes quas graeci
procatarcticas appellant item plenitudinem plerasque passiones
adiuuare dicit
laudat etiam in salutaribus praeceptis uitae uarietatem atque
uehementer utile dicit aquam bibere et frigida lauari quam
psychrolusiam appellant et frigidam bibere item
habitudinem athleticam negat esse tutam et neque ullam
digestionem in nobis esse sed solutionem ciborum in uentre fieri
crudam et per singulas particulas corporis ire ut per omnes
tenuis uias penetrare uideatur quod appellauit leptomeres sed
nos intelligimus spiritum et neque inquit feruentis qualitatis
neque frigidae esse nimiae suae tenuitatis causa neque alium
cogat item orexim quam nos appetentiam dicere poterimus
eam quae cibum appetit uiarum maiorum patefactione fieri dicit
in stomacho atque uentre eam autem quae potum appetit paruarum
uiarum causa fieri dicit praeterea excrementa uentris graeci
scybala dicunt negat aliena esse natura siquidem etiam ex ipsis
corpora augeantur quaedam denique inquit animalia ex ipsis
solummodo nutriuntur
somnum enim etiam fieri spiritus sensibilis crassificatione
asseuerat deinde regnum animae aliqua in parte corporis
constitutum negat etenim nihil aliud esse dicit animam quam
sensuum omnium coetum intellectum autem occultarum uel latentium
rerum per solubilem fieri motum sensuum qui ab accidentibus
sensibilibus atque antecedenti perspectione perficitur
memoriam uero alterno eorum exercitio dicit omnia praeterea
fieri necessitate et nihil sine causa et neque naturam aliud esse
quam corpus uel eius motum deinde inquit non solum prodest
sed etiam nocet
hoc est asclepiadis dogma nunc quemadmodum phreniticos
curauerit prosequemur
 item ad asclepiadem phreniticos curans  

phreniticos curans primo libro celerum uel acutarum
passionum expugnat eos qui contraria posuerunt adhibenda
secundo quomodo declinanda uel auertenda sit phrenitis tertio
quomodo curanda cum fuerit contradicens igitur primo recusat
clysteres atque irim bibendam et acetum cum melle et ex sinapi
apophlegmatismum et tonsuram siquidem hortamento quodam
liquidiorum faciat ad caput ascensum et in constrictionem
atque tensionem cerebri membranam cogat accurrit enim
incisurae capillorum materies et pori denique et capilli post
tonsuram crassescunt atque fortiores fiunt quapropter etiam
sani homines si post cibum totonderint tussicula atque
catarrho uel lippitudine uexantur dehinc si lanis caput
post tonsuram tegere curamus quanto melius si naturali tegmine
capillorum lateat obtectum improbat etiam in obscuro loco iacere
aegrotantes in luce enim inquit mentis siue intelligentiae
uisa debilia atque parua efficiuntur cum sensualibus uisis
arguuntur sicut nocturni luminis ac funalium flamma sub aetheria
luce constituta uisi potioris oppressione languescit in obscuro
autem e contrario uehementiora atque maiora fieri mentis atque
intelligentiae uisa asseuerat cum nullis sensualibus uisis
arguuntur quiescentibus sensibus denique tamquam praesentia uel
uera fiunt sicuti somniantum etiam tunc enim silentibus sensibus
solius mentis uisa operantur ac deinde cum nullis adhuc
sensualibus uisis auocantur tamquam praesentium non praesentium
uisa sequuntur
phlebotomiam etiam nihil inquit iugulatione differre in
phreniticis siquidem sit cum dolore aegrotantibus congrua nam
dolor maiorum corpusculorum statione fiet quae sola phlebotomia
exantlari posse noscuntur phrenitici igitur nullo dolore
uexantur siquidem angustiis in uiis paruorum facta uideatur
statio et propterea phlebotomati animi defectu atque corporis
frigido torpore afficiantur aut uocis amputationem aut mentis
alienationem sustineant detracta enim materie passionum causa
remanente crassificari contingit atque corporis facere algorem
tunc ad cerebri membranam spiritum uel feruorem ferri et
stationem corpusculorum geminata quoque alienatione
et recte quidem clysteres atque irim et mulsum ex aceto et
ex sinapi apophlegmatismum recusat sed se ipse quoque
impugnans sicuti in consequentibus docebimus item tonsuram
atque obscurum locum et phlebotomiam non recte prohibere uoluit
nocentur enim quidam non tonsurae causa sed intemporalitatis
eiusdem denique etiam sanos post cibum tondentes noceri
manifestum est ante cibum uero opportunitatis causa releuari
dehinc etiamsi ui sua prodesse tonsuram negat oportuit tamen eam
adhiberi propter usum localium adiutoriorum sine qua necessario
adhiberi non possunt sicut superius docuimus

aeris uero qualitas non occulta causa sed manifesto
passionis indicio erit iudicanda secundum passionem igitur
quomodo uidemus alios strictura alios solutione magis affici
conuenit ut pro differentia his lucidus illis obscurus sit
adhibendus nam crassitudine ac frigore constringens aer
redarguit corporis defluxiones quas graeci aporrhoeas uocant at
si ut nuper docuimus proprietatem accidentium seruauerimus
quomodo quidam lucem fugiunt uel oderunt alii tenebras
conuenit ut alios obscuro alios lucido esse faciamus loco quid
dicam quomodo pleraque aegris aliter sunt quam uidentur ex
uisis namque ueris ducentes quidam mentis errorem falsitate magis
afficiuntur sic denique hercules filiorum et coniugis
inimicos uisibus uultus accepit orestes etiam electrae furiales
uultus expauit non omnes igitur lucido in loco iacere concordat
sicut latius adiutoriorum libro explicabimus
est etiam uehementer noxium phlebotomiae utilissimum adiutorium
prohibere quippe cum uideamus in ipso usu saepe passionem
fecisse compendium etenim defectio uocis atque algor sequentur
eos qui incongrue fuerint phlebotomati coniuncta scilicet
solutione aut intemporaliter aut immodice uanum est etiam
quia non dolent phlebotomiam prohibere tamquam maiorum
corpusculorum congruam detractioni quorum obtrusione dolores
efficiuntur primo enim paralyticos et peripneumonicos et
apoplectos congrue phlebotomamus cum nullis doloribus
afficiantur secundo etiam phrenitici dolent sed eorum mens
quia iudicio caret nescit queri quod doleat uidemus namque eos
sese mordere aut urere aut pungere et naturale non est nullo
dolore cogente fieri existimare dehinc maiorum corpusculorum
detractionem etiam minorum necessario sequitur ut phrenitici non
solum alienantur sed febricitant ita febres secundum
asclepiadem maiorum corpusculorum statione fiunt si igitur
propter alienationem non conuenit propter febres tamen conuenit
adhibere phlebotomiam sic etiam sanguis maiorum corpusculorum
materia sed non eam solum detrahit phlebotomia uerum etiam
spiritum et feruorem quae ut dicit paruorum sunt corpusculorum
materiae conuenit igitur secundum ipsum phreniticos
phlebotomari ut detractione minorum corpusculorum alienatio
mentis maiorum febres auferantur apparet itaque neque secundum
se consequenter asclepiadem phlebotomiam prohibere
proinde praecauens uel auertens mentis alienationem iubet
addisci quae sit accessionis ac dimissionis dies tunc grauiori
die cibum dari paucissimum atque exspectato febrium statu dari
ptisanam uel hordeum aut alicam aut cum beta lenticulam uel his
quicquam simile coniciens solam ex his dandi nouitatem prodesse
nec habendum iudicium quid istorum debeamus offerre sed
potestati aegrotantium dimittendum quid uelint eligere alia
die si febricula perseuerauerit exantlare obtrusiones et
requiem corporis adhibere aquam dantes potandam non plus quam
bis in die usque ad heminam uel duas et hunc modum etiam nocte
seruare sic rursum secunda die transacto accessionis
augmento dandum quiddam de praescriptis sorbilibus atque alia die
declinante febricula uti sorbili cibo perseuerante uero rursum
abstinere et praeterito similem tertium imitari diem tunc
septima audere iam pane atque piscibus et uino uti soluitur
inquit enim passio tertia saepe periodo
ad haec respondemus quia etiamsi sua sponte passio intra
septimum diem solui potuerat non soluetur iniquae curationis
causa etenim neque de somno neque de uigiliis neque de capitis
fomento uel ceteris quae ad diligentiam pertinent curationis
quicquam uidemus ordinatum solis ex tribus medelam credidit
adhibendam potu cibo clystere et hoc tamquam de experimento
nam cibus ut uoluit ante dimissionem dandus transacto mox
accessionis statu turbatis adhuc liquidis atque spiritu quo
febres duplicentur et alienatio mentis ardescat et non solum
intemporaliter uerum etiam incongrue stringit enim hordeum et
lenticula relaxat ptisana et alica et non possunt contrariae
qualitatis species iisdem passionibus adhiberi nulla discretione
seruata dicimus etiam curiosum genus pulmenti atque congestum et
primae oblationi contrarium esse betam cum lenticula quod
appellauit seutlophacen item ptisanam
contrarius etiam clyster atque noxius perspicitur omnibus
quidem propter intestinorum mordicationem et cetera magis tamen
solutionem ipse denique accusans utentes ait continuationem
clysterum incendium atque sitim facere inusta enim intestina
melle atque ceterarum specierum mordicatione mouent feruorem
plurimum qui per alta quadam continuitate uiarum membranae
cerebri influat cuncta etenim inquit quae sunt in alto
corporis constituta sese occulta uicinitate contingunt quorum
in numero membranam cerebri ponimus reuocat etiam et graue
passionis atque perniciosum malum nihil enim in ipsa grauius
quam uentris est fluor quod igitur crescit peiorante passione
hoc perhibet fieri clysterum prouocatione
denique quae culpans alios dixerit in ipsum conuertenda utentem
clystere non enim dici potest solam frequentiam iniectionis
accusasse genus autem innoxium iudicasse cum manifeste propter
acrimoniam clysteres noxii iudicentur et magis etiam si usu
frequenti atque copia peccauerint adhibentes quid dicam quod
neque semel asclepiades clysterem iusserit adhiberi cum secundo
una die dixerit innouandum dicens perseuerante rursum cibo
abstinendum et innouandum tertio praeterita die quo clyster
fuerit adhibitus
est etiam uanum sine disciplina temporis potum ordinare ait
enim bis dandum in singulos dies mitto non omnibus aegris
eundem modum competere strictura atque solutione laborantibus at
iste duas heminas omnibus iussit dari sed etiam uinum atque
uarium cibum septima die offerendum dixit non declinationem
passionis sed numerum dierum aduertens tamquam tunc necessario
solui passionem existimans quod est iuri uel legibus simile

dehinc explicita passionis aduertendae praecautione
praesentis hoc est iam effectae curationem ordinauit
cuius duplicem dicit differentiam unam meticulosam ac multis
phreniticis aptandam aliam uehementem atque periculosam quam
philoparabolon appellauit
quarum primam ordinans si inquit eum qui non sit ab alio
curatus acceperunt et propterea nullo sit tentatus adiutorio
odoramentis utemur hoc est castoreo peucedano ruta et aceto
uel ex his infuso liquore et clystere detrahendae obtrusionis
causa sin uero ab aliquo medico fuerat ante curatus erit
inquit omnis unctio atque cataplasma uel odoramentum prohibendum
statim primo ingressu et ad lucem ex umbra transmutandus
aegrotans sternutamentum etiam adhibendum mulsum aestate
quater hieme bis in die dimidia hemina in singulis potionibus
sed praecocto melle ne uenter humidus aut fluidus fiat tunc
ueniente nocte primo ad domicilium mediocre secedendum atque
plurimus uel apertus aer fugiendus dehinc si aliqua fuerit
accessio uel articulorum stupor his transactis dandum quicquam
de praescriptis sorbilibus necessario si autem aequalia
permanserint febrium signa statim uespertino tempore oleo totum
corpus perungentes caput etiam atque collum rosaceo dabimus
sorbilem cibum tunc ad largiendum requiem uel somnum sufficiens
erit motus baiulatoria sessione adhibitus mox aegros mites ac
delicatos facit aliqui denique phreniticorum dirarato corpore
motus causa deficiunt quapropter nocte magis atque post cibum
gestationem conuenit adhibere
haec est secundum asclepiadem metu periculosa atque cauta
differentia curationis huic extemplo respondemus quia
nulla est metu periculosa differentia curationis arte formata
sed est potius tuta neque etiam uehemens quam secundam posuit
periculosam ac metuendam uocanda est enim artis iudicio probata
necessario magis quam supradicto est uocabulo nuncupanda at si
uere fuerit illa quam putat tuta quomodo non omnibus sed
multis erit phreniticis congrua aut cur non manifestauit quibus
sit incongrua quid dicam quia ipsa quoque quam putat
tutam passionem peior esse perspicitur primo etenim inuidiose
iubet si qua ante ipsum medicus adhibuit repudianda at si non
adhibuerit tunc probanda tamquam legitimum putans ut haec
aliis adhibentibus noceant ipso medeantur dehinc neque quibus
utendum sit his prohibitis dixit ut oporteat phreniticum sine
ullo adiutorio derelinqui
est etiam uehementer noxium aceto uti atque peucedano et ruta et
castoreo premunt haec enim et uertigines ingerunt et ob
acrimoniam sui tumentes dissecant membranas hinc etiam
alienationem geminant aut pressuram ingerunt uehementem horum
testis ipse est asclepiades accusans enim eos qui rutam
probauerunt adhibendam uitandas inquit primo grauabiles
uirtutes siquidem ascensu quodam inspirationis caput inuadant et
magnas menti occasiones alienationis subiciant propterea paulo
superius in eodem libro ait ipsum caput obsidere non sinunt hi
qui curantes cataplasmatibus ex aceto et polline et confectis
fomentis ex multiformi materia abluendum existimant
similiter ungentes non solum caput sed etiam faciem atque
collum quae omnia non difficulter naris implent odoris acerrimi
atque grauabilis nobis denique saepe contigit ingredientibus ad
aegros quibus haec fuerant adhibita uertiginem pati
quid nunc asclepiades grauius olens habuisti castoreo quid
grauabilius ab his quae adhibenda confirmas cataplasmata uero
ex pollinibus et aceto fuit cataplasma remoto aceto per se
efficax laxatiuum est enim sed acetum tibi repugnat ipso enim
caput foueri iussisti clysteris uero culpam superius probauimus
est etiam iners omnes aegros ut uoluit ex tenebris ad
lucem transferre cum quidam tenebris curari magis uideantur
sicut superius demonstrauimus uexat etiam ptarmicum quod
credidit adhibendum acre est enim atque ignitum ut piper
struthium et album helleborum quibus tumentes membranae ex eorum
acrimonia in asperitatem surgunt et agitatione sternutamenti
extentae prouocantur denique si statio corpusculorum causa est
phreniticae passionis ut putat uehementius eam his rebus
excitari suspicandum est cum ad sternutamenti motum materia
concurrit

omnino denique sic curationes suas confundit ut quae etiam
ipse ordinauit excludat cum sibi quadam comparatione fuerint
opposita ait denique maiora adiutoria uitanda siquidem nocere
magis quam prodesse uideantur sed quid tandem leuioribus
laceramus si fomentis atque unguentis et cataplasmatibus et
odoramentis prohibitis et sternutamentis aegros afficiendos
credidit quibus apparet eum contra semet tulisse sententias
caret etiam artis auxilio quod pro tempore et aere atque loco
ordinanda adiutoria putat et non pro passionis magnitudine

dehinc non oportet solum considerare quoties potum demus
uerum etiam quando etenim accessionis tempore limpida quoque
aqua febrium facit incendium mulsum uero dandum dicit subleuandi
pulsus causa nescius quomodo proprium phreniticae passionis
inesse paruum atque humilem pulsum ut lethargo maiorem ac
tardum oportuit igitur passionem destrui non pulsum optari
maiorem qui saepe peiorando consurgit quando ex phrenitico in
lethargum uenerit ita quoties potum demus autumno uel uerno
tempore non docuit

dehinc clystere utens mellis metuit admixtionem ne uentrem
inquit fluidum faciat decoquendum iussit et clysterem non
timuit ne uentrem commoueret
falsum est etiam cum continua atque iugis fuerit passio circa
uesperum cibum dare siquidem etiam secundum ipsum asclepiadem
releuentur omnes lucis initio uespero accessiones augeantur
natura inquit uesperi ob aeris crassitudinem densata inflat
corpora atque initium generat accessionis omnibus denique pulsus
leuatur statim ex medio die initium sumens omnino igitur
ratione caret uesperum cibo tempus eligere quo etiam secundum
asclepiadem accessiones augentur
graue est etiam oleo rosaceo tumentia frigerare atque
constringere et ex odore uertiginem facere atque pressuram et
inchoante accessione aegros ad alium transmutare locum quando
magis eos oportebat quiescere sed neque quotidie cibo nutrire
est ut putat necessarium et magis si nulla fuerit solutio
coniuncta solo tumore constrictis corporibus quo ferre non
possint quotidianam cibi sumptionem
noxium est etiam omnes gestatione agitare in his enim qui
solutione et constrictione uexantur magis extenditur passio et
horum testis asclepiades est primus etenim ait uias apertiores
fieri gestatione denique defectio atque diaphoresis
sequitur eos qui incongrue gestatione fuerint moti quod quidem
nescius qua causa fiat tamquam remedium quaerens uexationi
gestationis nocte gestari atque post cibum aegros aestimauit
scilicet ut non solum incongruo adiutorio uerum etiam inordinato
homines noceantur neque enim sanis utilis gestatio post cibum
inertem etiam perspicimus diaetam quod ait quibusdam esse
contrariam nec tamen docuit quibus si enim quos nocet
nescierimus necessario etiam quos releuet nescire consequitur
tradens etiam periculosam siue temerariam quam
philoparabolon appellauit ita composuit curationem in alia
inquit habere similia praedictae passioni solum quod uinum pro
melle circa uesperam non nisi omnino coegerit passio damus si
minus primo ingressu statim atque plurimum et extentum hoc est
meracum et salsum dabimus uinum quod appellauit
tethalassomenon etenim inquit quae primo imbecilla atque tarda
de sorbilibus et mulso dederunt aegro commoda omnia ex uino
celerius atque coaceruatim implentur etenim feruor plurimus
accenditur et pulsus erectio et roscida sudatio mitigatur
tamquam ex cautere per totum corpus uino concurrente atque
inurente sensum scientiae
haec est uehementior quam dicit curatio pro mulso habens
uinum ut ceteris peccatis manentibus in odoribus et fomentis et
sternutamentis et iacendi loco et gestatione omnibus ordinata
grauiorem ex uino uexationem adiecerit in quibus neque mulsum
recte secundum ipsum ordinatum esse perspicimus dat enim
uinum et incongrue et intemporaliter et immodice
incongrue inquam quoniam salsum et propterea acre quando
decoqui mel iubet ne uenter ueniat in fluorem atque ab aliis
ordinatum clysterem remouet et tamquam in commemorationem
ducens grauem phreniticis uexationem hoc est fluorem uentris
cum magis salsum uinum id facile possit efficere et per
acrimoniam febres atque tumens corpus incendere
intemporaliter autem quomodo circa uesperam quando secundum
ipsum fiet accessio uel certe statim ut ait primo
ingressu tamquam secum opportunitatem dandi attulerit uini
item immodice dare probatur quomodo multum atque meracum et
propterea ignis in modum uexare perspicitur ut uere ipsum
uideatur cauteris esse uirtute quae neruos incurrens atque
penetrans infestae iamdudum febriculae coniuncta etiam illud quo
sapimus et alienationem geminet mentis aut spasmum faciat
aegrotanti asserens etiam quod hi qui non multum neque meracum
accipere uoluerint noceantur siquidem minus inebriari
contingat erat enim conueniens omni phrenitico qui ab eo
curatur hanc adhibere propriam alienationem mentis aut omnino
uinum accipere noluisset quippe cum asclepiades ex uino
frequenter phreniticos fieri fateatur atque similes ebriis
inueniri quomodo igitur credi potest eosdem multo uino accepto
atque meraco releuari quibus alienatio ex uino facta
perspicitur quae necessario in capite simili semper uexatione
operatur
in his nos credulitate occupari existimat ut tamquam
ebrios plurimum uinum in altum somnum demergit non aliter etiam
phreniticos uinolentia in somnum uenire posse putemus multo atque
meraco potu affectos haec enim uere ipsorum aliquis dicere
potest sed contra erit aduertendum nullam esse similitudinem
uinolentiae phreniticae passionis in ebriis enim alienatio ex
multitudine poti uini facta perspicitur quae reflata temporalem
citius alienationem soluit in phreniticis uero ex tumore
alienatio fiet quo considerandum est quia uinum in his
reflari minime potest propter difficultatem uiarum quae sunt ex
morbo adeo densatae ut neque naturalia quae per sensuales uias
excludi consueuerunt reddantur neque accepta per cibos
impartiri corpori facile uideantur uel per tenues uias digestione
soluta appropriari atque ad sua destinata peruenire sed
manentia statione insueta nouo turbore corpus afficiant atque
tumentia exagitent mentem quoque turbent uel receptacula quaeque
percutiant tempore quo etiam ille spiritus qui natura leuis
ac tenuis est angustatos suos ambitus pungat ac dolores corporis
efficiat
mitto etiam quomodo si ut uolunt ebriis similes phreniticos
accipimus non oportuit ebrium inebriando curare nullus enim
uinolentus bibendo in sobrium uenit nam magis e contrario
qui perseuerando potauerunt multo poto aut multum mentis
alienationem auxerunt aut in spasmum aut in uigilias incurabiles
deuenerunt adiuuant etiam uexationem uinolentiae grauabilia
odoramenta atque fomenta quibus denique fortes ac recte ualentes
in conuiuiis incautius usi multa se grauatione uexarunt
ait etiam uinum in cauteris similitudinem abstinere sudorem cum
idem dicat mitigari alienationem accepto uino cum se plurimi ac
per totum corpus sudores effuderint ut secundum ipsum id sit
intelligendum quod nunc abstineat uinum sudores nunc faciat
libro denique quem de communibus adiutoriis scripsit
utriusque uirtutis uinum dixit sicut enim ut ait coagula
densant atque extenuant lactis naturam cum caseus ex lacte
crassescat et materia exinde tenuior ac magis liquida fiat quam
graeci  appellant atque haec contraria eadem uirtute
suffecta separantur non aliter et uinum ui quadam suae
percussionis plurimam nutrimenti partem densare accepimus atque
in se cogere plurimam uero resoluere ac dirarare et tenuem
facere
quibus probatur repugnantia ex iisdem promittere et frigido
exemplo denique errare sed neque discretionibus generalibus
uini coniectura conuenit falsis exemplis immissa in his denique
adhuc constitutus demonstrationibus uanis inuoluitur dicendo
uini tutam potationem in passionibus tardis magis quam in
celeribus uel acutis et in his qui dimissionibus releuantur
magis quam in his qui continuatione uexantur et senibus magis
quam in iuuenibus et praepurgatis clystere uel sitientibus
magis quam plenis cibo et inchoantibus ac deficientibus febribus
magis quam summa tenentibus et post accessionem potius quam ante
ipsam
nunc autem curans phreniticos ordine quodam usque ad finem
seruato sicut in nutriendis uirginibus uinum dari constituit in
celeri passione atque continua et omnibus nihil sane
considerans sed statim primo ingressu ac frequentius in statu
passionis tunc enim inquit uehementius alienantur
aegrotantes praeterea et in uehementia accessionis intelligitur
dare cum uespero tempore dandum iubet
haec sunt quibus neque sibi conueniens phreniticorum curationem
ordinasse probatur quamquam plurima quae dici potuerant
infinita consideratione taceantur
 ad themisonem  

quomodo themison scribens celerum passionum curationes
antiquorum peccatis assentiens quaedam incondita dereliquit  nam
necdum purgauerat suam sectam et ob hoc phreniticorum ordinans
curationem quibusdam erroribus implicatur  ipsius quoque
inspicienda sunt singula
primo igitur ex prima diatrito nutriendos dicit nullis etiam
cogentibus causis quod est improprium tempori dehinc dat
sorbilia aut cucurbitam aut solum mulsum aut pomorum quaedam
quomodo nunc dissimilitudo uirtutis ciborum docet errorem facile
eius perspicimus etenim sorbilia quae posuit suci sunt
melioris cucurbita uero cito corrumpitur poma quoque suci
maligni ac facile acescentis esse noscuntur etiam si sani
fuerint accipientes quibus denique medio cibo uti debere
salutaribus praeceptis docuimus ubi autem uiscera tument et
altiora febribus inuruntur multo facilius acescere poma
probamus
prohibet sane in fomentis peucedanum castoreum rutam sed
aceto rosaceo admixto hiberno tempore aestate uero aqua admixta
rosaceo initio passionis caput foueri iubet non coniciens
quomodo ob magnitudinem transcenso initio extemplo passionis
uis sumit augmentum dehinc etiam si initium habere potuerit
quod est difficile erat melius constrictiuis uti lenioribus ut
oleo hispano atque nouo etenim acetum et rosaceum percutit et
implet caput quod autem refrigerantis ac densantis uirtutis est
crescente strictura incongruum esse perspicitur ita iuxta
differentiam temporum hiemis uel aestatis fomenti mutare
qualitatem nullius est rationis

item duobus diebus uel tribus transactis etiam hederae
foliis uel suco aut serpylli aut mentae uel cuiusquam similis
uirtutis simplicium ac non uehementium specierum cum oleo atque
aceto per interualla fouendos dicit etiam nunc non iuxta sectae
rigorem neque enim ad numerum dierum oportet fomenta ordinare
cum debeamus magis passionem uel tempus attendere et neque
constrictiua tumoribus atque grauabilia aegrotantibus adhibere
nam hedera cum bibitur mentis errorem inducit
cadit etiam cum in accessione thoracem putat ungendum et in his
qui forte ardorem sentiunt rosaceo fouendum hoc etenim
cum uirtutis sit densatiuae constringit tumentia et ardorem
geminat omne etiam unguentum accessionis tempore et magis in
augmento febrium incendium facit ex superficie corporis ad
altiora perduci
peccat etiam et in reprobandis odoramentis non docendo quae
illa sint ac quot diebus abstinemus aegrotos unguentum adhibendo
quod est laboriosum nisi etiam cibus fuerit datus oportet enim
neque cibari non antecedente perunctione neque perungi nisi
cibus fuerit consecutus sed etiam post unctionem aqua frigida
faciem fomentat constringens rursum tumentia phreniticis
strictura caput afficit omnis etenim phrenitico
strictura caput affici nemo negat
item inaniter putat ex tertia die quo mente alienari coeperunt
nulla accessionum discretione cogente quotidie cibum dari at si
alternis diebus fuerit occurrens accessio alternandum etiam
nutrimentum oportuit enim nisi declinato solutionis metus
occurrerit atque quotidianis diebus accessiones fuerint effectae
omnibus cibum alternis dari nam non potest corpus diurnis
accessionibus grauatum suis partibus applicare nutrimenta quae
sumpserit
sed hic grauius peccans ait adiuuare etiam lauacrum
quamquam sit adhuc passio in gradu constituta tribus tamen uel
quattuor diebus transactis quo mentis alienatio irruisse
uidetur quomodo igitur conueniens lauacrum passioni probatur
cum necdum quotidianis diebus cibum dare uideatur quippe cum
adhuc passio suae magnitudinis teneat summitatem et propterea
mitigatiua sit curatio magis quam turbatio ex lauacri commotione
adhibenda mitto quod aeger ad haec magis moueatur
alienatione mentis nec ullo assensu nostro pareat imperio
siquidem ferali mente omnia quaeque accipiat ac recuset
item iubet lauantes solium primo descendere tunc ascendentes
solium fricari plurimum et rursum descendere quod est
laboriosum sufficiebat enim defricatos tunc solium descendere
cum se modico senserint sudore uexatos at iste post lauacrum
oleo rosaceo caput fouet quo grauius odore impletum aegrotantes
afficiat est autem incongruum atque non consequens
laxata ut putat lauacro corpora oleo rosaceo fomentare cum sit
frigidae atque constrictiuae uirtutis et propterea corporis
efficiat densitatem non enim eius frigus erit aquae frigidae
comparandum cum aqua frigida ob exstinguendum feruorem ueluti
cocti corporis adhibeatur rosaceum uero perseueratione quadam
simili atque eadem uexatione iugi frigore et odore percussibili
caput afficiat
uinum etiam dandum declinationis ordinauit tempore cum
neque omnibus hoc sit adhibendum sed solis illis qui simplici
aegritudine afficiuntur dehinc non in omnibus prohibuit uinum
salsum sed in his qui sunt insueti nescius quia consueti
uexantur siquidem sit natura noxium febricitantibus uinum
consuetudo autem nihil aliud prodesse quam ut non plurimum
corpora noceantur potest nos uero oportet consuetudinem rerum
utilium facere noxiarum fugere
dat etiam uinum plurimum heminam etenim uel tres dimidias iubet
ante cibum si fuerit sitis nimia consecuta quod est ut sentio
sine ulla ratione in graui enim ac periculosa aegritudine
nudis et sitientibus uisceribus ingrediens uinum facile concurrit
ad neruos atque mentis iudicium tollit cum non habuerit
praemissum cibum quem incurrens quadam tarditate moretur
proficientibus igitur aegris perseuerandum inquit in utendo uino
si uero profectus cessauerit tribus uel quattuor diebus aquam
dabimus usum uini differentes rursum dierum numerum et non
passionis considerantes motum quapropter etiam si post tres
dies difficultas adhuc declinationis obstiterit non oportet ad
usum uini descendere etenim sollicitae passiones his impulsibus
facile ad augmenta recurrunt
haec nunc themison phreniticis curandis ordinauit sed post ex
methodica secta multa bona contulit medicinae
 ad heraclidem  

empiricorum sufficit soli heraclidi tarentino respondere
etenim nemine eorum posterior atque omnium probabilior apud
suos inuenitur idem namque primo libro curationum de internis
passionibus uarias curationum differentias scribit pro
suspicionibus causarum nam primum phreniticum iacere iubet loco
obscuro siquidem luce inquit eorum mens asperatur cum
plerosque magis uideamus tenebris asperari atque luce eos qui
adiuncta solutione afficiuntur adeo ut si paulo uehementior
fuerit diaphoreticam faciat solutionem

item iubet uentrem clystere deduci tunc phlebotomiam
adhiberi atque alia die rursum usum innouari clysteris non
aduertens quomodo tumentibus praecordiis atque extentis uel
adductis simul cum uisceribus periculosum est quicquam acre uel
quod commoueat immittere quo retento tumor magis augeatur
dehinc turbulentum atque uexabile et per omnia contrarium esse
perspicitur eadem die clysterem atque phlebotomum adhibere
quippe cum neque tempus utendi dixerit neque qui sunt
phlebotomandi discreuerit etenim eos qui solutione
afficiuntur nocet ut gladius extendit peccatum dicendo oportere
quotidie adhiberi clysterem ut neque quiescendi aliquod tempus
occurrat et cum cibo non nutriatur uiribus priuet iniectio

tradens etiam localia adiutoria caput fouet decoctionibus
lauri tunc nouacula radit et ex eodem liquore uaporat post
rosaceo oleo caput atque nares iubet ungi percutiens tumentia
ante declinationem ex fomentis supradictis implens etiam caput
ex odore lauri atque grauedines ac uertigines efficiens
similiter et ex oleo roseo constringens simul ac frigidans
cerebri membranam imponit praeterea cataplasma ex polline et
aqua mulsa admiscens iris illyricae decimam partem et lentiscini
olei et aromatici calami quae omnia ignea atque percutientia
odoris causa esse perspiciuntur et oportebat tumentia congruis
relaxare uirtutibus item iubet post haec medicaminibus ungi
caput et nares hoc genere confectis peucedani castorei opii
ut in libro quem nicolaum uocat olei amygdali amari pondus
suprascriptum sed praetriti cum aceti sextariis duobus et olei
irini unciis tribus quorum usus ita inquit erit adhibendus ut
praecalefacta apponantur ex quibus grauatio capitis atque
commotio nascetur ut statim alienatio in pressuram transeat cum
tantis perniciosissimis malis aegrotantis caput obsidetur

empiricos laudat mirandum sane unde haec eis uenisse
suspicio potuerit ut discrepantium commixtio unam facere
uirtutem posse putaretur uel quae illis natura uel fortuna
fuerit magistra quas saepe suis inuentionibus duces fuisse
testantur uel certe quomodo discrepantes historiae in ista
medicaminis confectione iudicium latuerunt sed si hoc
experimentum dixerint apertissime delirabunt ut laborans
empirica ad occultarum confugiat apprehensionem causarum

item iubet nocte caput uaporari si facultas fuerit
papaueris decoctione atque serpylli non adiciens usus causam
neque rationem qua sit hoc circa uesperam faciendum cum tunc
maxime phreniticis asperius tempus occurrat uaporatio autem
caput exagitat et tunc magis in requie fuerat habendus
aegrotans sed intelligimus eum in istam fuisse rerum
diuersitatem coactum cum solas uigilias aegrotantis attendit
somnum quibuscumque ambitionibus adhibendum existimare quin
etiam potandos dicit aegrotantes antidotum diacodion cum mulsi
sextario uel seminali medicamine poto quod diaspermaton uocant
aut tussiculari quod bechicum appellant cum magis opium hoc
est papaueris lacrima densitatem faciat item seminalis potio
acrimoniae causa incendium faciat uiscerum atque haec omnia
grauando pressuram magis quam somnum facere uideantur somnus
enim laxatis fiet corporibus indulgentia naturali pressura uero
densatis aduersitate morborum igitur praescripto medicamine
negligens tumentia contrariis stricturam geminat rebus non
similibus quomodo cum causa impeditionis somni hoc est
strictura augetur in lethargicam passionem aegrotantes ueniunt
uel certe maiores uigilias

item eodem libro accusans utentes medicaminibus ex castoreo
atque aceto et spondylio confectis et cataplasmatibus ex aceto
siquidem sint acria ipse quoque nihil minus peccare uidetur
adhibens grauabiliora atque acriora etenim dicere quomodo non
ad soluendam passionem sed seruandi aegroti causa haec adhibuit
est omnino inertiae nam primo quibus passio leuigatur his
etiam aeger seruatur secundo quibus laborans retinetur in uita
iisdem etiam passio releuatur tertio cum non paruo periculo ex
uigiliis afficiantur maius tamen ex pressura heraclides facere
perspicitur nam somnum fecisset grauabilibus utens
medicaminibus cum sit semper ut in utilibus maius sic in
aduersis leuius eligendum

sed inquit ut uinum mediocriter datum nutribile ac
salutare probatur plurimum uero atque immodice datum capitis
grauedinem atque mentis errorem facit sic etiam medicamen
supradictum moderatione accedente somnos faciles facit remota
grauedinem est autem exemplum dissimile horum etenim
medicaminum etiam si paruum quicquam fuerit datum grauedinem
facit si plurimum mortem nam quia grauatio magis quam somnus
efficitur facile perspicere poterimus etenim de somno coloris
melioris efficitur corpus fortitudine quoque acquisita ex
medicaminis uero pressura pallor atque debilitas et grauatio
corporis nimia sequetur dehinc omnis somnus in corpore
spirabili atque indulgentia laxato nascetur medicamina uero
quae ob uigiliarum mitigationem dantur magis accessionis tempore
offerenda dicuntur tum enim uehementer aegri uigilare
noscuntur cum sit impossibile turbore corpus impletum somni tunc
indulgentia temperari cum haec incommoda medicamenta etiam
sponte uenturum corrumpant incendant etiam altiora et
praesentem augeant accessionem neque enim etiam cibos
consuetos atque qualitatem conuenientes accessionis tempore
offerre uel quod multo leuius est aqua corrumpi posse negatur
ut non cuiquam credendum sit supradicta medicamina isto
praesertim tempore digestionis officio superari
ait praeterea succumbente passione dandum iuscellum simplex
gallinaceum uel sucum ptisanae hordei uel oryzae ac deinde per
profectum ad usum panis accedere leui ex farina confecti et
gobionum piscium pulmentum secundo carnis gallinaceae ac
leporis quae non recte quisquam etiam declinationis tempore ob
reficiendum corpus prima dari permittat quae quidem
declinatio forsitan nec futura sit his malignis aegrotanti atque
tantis affecto et nulla mitigatione tolerato neque oris
collutione neque potu neque cibo mitto etiam quia si dimissio
fuerit facta non necessario tempus accipit praefinitum etenim
nunc decima nunc duodecima die uel ultra saepius occurrit
quapropter tantis diebus innutritum aegrotantem relinquere non
solum noxium uerum etiam impossibile esse perspicitur dehinc
gallinarum iuscellum facile corrumpitur et est digestione
difficilis hordei atque ptisanae sucus oryza uero quod stringat
nulli dubium est atque ita panis quantitatem augere nos
quoque admittimus pisces autem gobiones dare prohibemus etenim
locum in passionibus celerrimis uel acutis acrior cibatio quam
drimyphagiam uocant non habet item carnem dari iubet atque
uarios cibos et neque lauandam faciem neque aliam congruam
corporis diligentiam ordinandam uidit sine qua minime digestio
fieri potest non solum uariae cibationis uerum etiam simplicis
nisi corpori perunctionibus atque alia diligentia recreatio
fuerit illata
haec est secundum heraclidem curationis prima phreniticorum
differentia illis uero qui cruditate phrenitici fuerint
effecti ita curationem ordinauit ut supradicta similiter
adhibeantur cataplasma uero non prius quam clyster
antecesserit adhiberi iubet etenim perniciosum est inquit
pleno corpori haec adhibere siquidem ad caput rapta materia in
salutis periculum praecipitet aegrotantem atque ita prohibendam
dicit phlebotomiam adhibendam uero corporis purgationem poto
medicamine quod appellat diascammonias hoc est quod ex
diagridio conficitur

quibus apparet hunc suae sectae peccata custodire ut ea
quae empirici seruabilia uocauerunt etiam nunc adhibenda
existimet adiciens etiam peiora prohibendo phlebotomiam quae
simplici atque innoxio laxamento nullis obstantibus adhibita
facile laxato corpore passionem posset auferre cuius in uicem
nocentissimam adhibendam purgationem iudicauit scammoniae quae
est grauior cruditate quam ipse metuens in contraria uenit
argumenta curationis etenim ex hac corporis purgatione siue
liquidarum detractione materiarum corpus confluere manifestum est
atque eius solida quadam dimissione lentescere et in liquida
migrando deperire

mitto quod neque suae sectae seruauerit morem quae numquam
uasculorum corporis materias attenderit siquidem sint non solum
occultae uerum etiam empiricorum iudicio falsissimae etenim
existimare quod discendae passionis causa sucorum nominauerit
cruditatem potuimus nisi etiam curationis ordinem ipsum intuens
discessisset adeo ut etiam scammoniam bibendam credidisset
quaerendum etiam ubi esse cruditatem suspicetur quam scammonia
putaret detrahendam in intestinis sed sic fuerat melius atque
facilius eam clystere purgare an in capite an uero in toto
corpore sed cum haec incerta dimiserit uidetur iudicium sui
operis medicamini dimisisse ut tamquam sentiens animal operetur
separando a naturalibus aliena hoc est cruditate corrupta
atque sola detrahere

tertiam inde curationis scribit differentiam qua iubet si
totum corpus non fuerit multo sanguine grauatum sed solae
capitis partes uideantur impletae ex uena frontis detractionem
fieri cum neque passionis esse causam sanguinem uideamus neque
ex patientibus locis detractio aliquid medeatur etenim magis
patientes adimplet partes primo ex antecedenti fasciolae
constrictione secundo ipsius coactae materiae concursu
illos uero quos corruptione inquit in passionem uenisse
uiderimus clystere purgandos aquam dantes largius bibendam
aliquando etiam mulsum uinum chium aut rhodium sed primo
aquatum secundo etiam meracum hic etiam rursum suae sectae
rigore contempsit suspicionibus in errorem deductus liquidarum
materiarum corrupta temperare festinans et ita iugiter ut
incurabilem faciat manere passionem dat etiam sine tempore
uinum
et quid pluribus ita curandi diligentiam praetermisit ut uaria
mobilitate uideatur esse confusus quorum omnium meminisse decet
sed sola supradictorum probari ratione
haec sunt quae de phrenitica passione credidimus ordinanda nunc
de ceteris celeribus uel acutis cum febricula passionibus
sequenti docebimus libro
 liber secundus  

 capita libri secundi  

i de lethargo

ii quae sequuntur eos qui in lethargiam uenire posse noscuntur

iii quomodo intelligitur lethargus

iu quomodo discernimus lethargos ab his qui similibus
afficiuntur

u utrumne sint differentiae lethargorum

ui quis locus in lethargis patitur et quomodo curandi sunt
lethargi

uii ad dioclem

uiii ad praxagoram

ix ad asclepiadem et themisonem et heraclidem

x de apprehensione uel oppressis quos graeci cataleptos
appellant

xi quomodo curandi sunt hac passione laborantes

xii quomodo aliarum sectarum principes istam curauerunt
passionem

xiii de pleuritica passione

xiu quae sequuntur pleuriticos

xu quomodo intelligimus pleuriticam passionem in peripneumonicam
transeuntem aut in uomicam uenientem

xui quis locus in pleuriticis patitur

xuii quae similia pleuriticae passioni et quomodo
internoscuntur

xuiii quomodo curandi sunt pleuritici

xix ad hippocratem

xx ad dioclem

xxi ad praxagoram

xxii ad asclepiadem

xxiii ad themisonem

xxiu ad heraclidem

xxu de peripneumonia

xxui quae est peripneumoniae intelligentia

xxuii quomodo intelligitur peripneumonia

xxuiii quis locus in peripneumonicis patitur

xxix quomodo curandi sunt peripneumonici

xxx de cardiacis

xxxi quid est cardiaca passio uel quomodo eius cognitio
tradenda

xxxii quomodo intelligimus eos qui in cardiacam uenire possunt
aut etiam in ipsa constitutos

xxxiii utrumne febricitent cardiaci

xxxiu quis locus in cardiacis principaliter patitur

xxxu quomodo discernimus cardiacos ab his qui in stomacho
patiente sudauerint

xxxui quomodo discernimus cardiacos ab his qui sudore prospero
liberantur quem graeci criticum uocant

xxxuii quomodo curandi sunt cardiaci

xxxuiii quomodo aliarum sectarum principes cardiacos curauerunt

xxxix utrum recte asclepiades cardiacos curauerit

xl utrum recte themison cardiacos curauerit

 de lethargo  

celerum cum febricula passionum primam superiore libro
tradidimus phrenitim nunc lethargiam cum ceteris ordinamus
uocatur lethargus a consequenti passionis obliuione graeci
enim lethen obliuionem uocauerunt argiam uacationem quam
corpori atque animae ingerit uis supradictae passionis et est
comparatione grauior phrenitide non aliter quam negatus in
toto uisus ab ex parte impedito uel silentium ab impedita
locutione aut surditas ab auditus falsitate uel hebetudo sensuum
a difficultate

 denique uehementi strictura phrenitici saepissime in
lethargiam uenerunt atque declinante lethargia aliquando e
contrario lethargi in phrenitim reciderunt quorum rarius ex
supradictis posteriora contingunt siquidem facile periclitantes
passionis magnitudine in peiorem deueniant difficile autem in
periculis bona locum accipiant quapropter asclepiadi credendum
non est dicenti pulsum atque respirationem humaniorem lethargis
quam phreniticis esse siquidem habeat magnitudinem et percussum
fortiorem tamquam iugi somno dormientium sed neque iste
somnus est impeditis omnibus naturalis actionis officiis sed est
oppressio quae nihil resumat aegrotantem at potius demergat
neque etiam pulsus fortis sed magis debilis percussus inuenitur
atque piger ac inanis quod autem in inflationem erectus
uidetur non fortitudinis causa sed passionis nequitia id
efficitur denique in his quibus ob phreniticam passionem paruus
est pulsus saepe peiorante morbo atque in lethargiam transeunte
pulsus in magnitudinem erigitur ob specialem proprietatem
passionis non proficientium uirium causa quippe cum generaliter
strictura peiorante omnia deterius roborentur

sed hanc plerique diffinientes passionem aiunt lethargiam esse
delirationem cum febribus acutis ad perniciem ducentibus et
erat non delirationem sed pressuram dicere demetrius autem
herophilus passionem inquit acutam cum pressura et obstrusione
sensuum frequenter cum febribus in qua diffinitione ambiguum
est quod sit accipiendum frequenter utrumne antecedenti
seruiat orationi ut intelligamus frequenter cum difficultate
sensuum an consequenti sit oratione iungendum ut intelligamus
frequenter cum febribus an uero utrique seruiat parti quo
inuenimus nihil recte esse diffinitum semper enim cum
difficultate sensuum atque febribus haec intelligitur passio

asclepiades hanc passionem non definiuit sed alexander
laodicensis ex asia secundum ipsum ait lethargum esse
alienationem subitam uel recentem cum febribus et pressura
atque sensuum iugi difficultate sed esse uidemus plerumque etiam
cum dimissionibus lethargiam et pressuram id ipsum esse
perspicimus quod est sensuum difficultas quamquam hanc
grauiorem putauerint pressuram nec sane debuit in diffinitione
magnitudinis differentias ponere sed passionis genus
quemadmodum intelligatur manifestare  nonne etiam complexionem
magis phreniticae passionis cum lethargia dedisse uidetur
denique alienatio subita ac rescens cum febribus acutis
phreniticae est passionis pressura uero cum febribus lethargiae
athenaeus tharsensis furorem inquit mentis cum maestitudine
siquidem asclepiades in primo libro celerum passionum dixerit
phreniticis alienationem cum turbore effici in lethargis cum
somno atque tristitia alii alienationem cum maestitudine et iugi
somno esse lethargiam dixerunt etenim non habent mentem in
furorem extentam ut athenaeus ait sed sola in alienatione
constitutam ut asclepiades

sed etiam nunc traditiones caducas simul aduertendas existimo
ex his quae supra memorauimus non enim somnus in lethargis esse
aduertitur ceterum nullum periculum sequeretur neque etiam
accessionis tempore magis aegros afficeret item neque iugis in
omnibus est pressura sed etiam plerumque dimissionis
intercapedine leuigatur at si cum febribus esse non adiungerent
ut asclepiades fecit communis esset cum epilepsia diffinitio
leonides autem episyntheticus lethargus inquit est obtrusio
secundum uias membranarum cum furore mentis atque febre et
maestitudine ac pressura et pulsu magno ed neque causam
oportuit dicere quae sit occulta atque apud ueteres discrepans
et iniudicata cum passionem manifestare fuerit necessarium
neque etiam maestitudinem uel tristitiam atque mentis furorem
etenim pressuram in semet maestitudinem atque furorem continet
item menemachus pressuram inquit celerrimam uel acutam cum acutis
febribus et non semper iugibus
soranus uero cuius haec sunt quae latinizanda suscepimus
pressuram inquit celerem esse uel acutam cum acutis febribus et
pulsu magno ac tardo atque inani frequentare inquit in senibus
siquidem aptior sit sensuum difficultati atque demersioni ipsa
quoque senectus
 quae sequuntur eos qui in lethargiam uenire posse noscuntur  

sequuntur eos qui in lethargiam faciles ac proni esse
uidentur aliqua communia ex his quae etiam in phrenitim fore
denuntiant aliqua propria quae etiam in causa communi
tamquam propria accipimus ut sunt ea quae in phreniticam
uenturos passionem designare praescripsimus ut febres acutae ac
uehementes et saepe continuae ac difficile ad superficiem
corporis ascendentes capitis grauedo uel somnus aut dolor
uehemens repente ac sine ratione recedens tinnitus aurium
uultus inflatio pallor tamquam ex uinolentia et maestitudo uel
tristitia

erit praeterea tacitus is qui natura atque sanitatis tempore
fuerat multiloquus tunc piger ac non sponte initians loquelam
sed alienam prosequens suarum tacitus querelarum aut non digna
ratione referens multo etiam ueluti somno affectus nec quicquam
somnians aut eorum quae somniauerit memor schema iacendi
frequenter supinum contra solitam consuetudinem oscitatio iugis
extensio crurum tamquam mox e somno expergiscentis pulsus
etiam inaequalis hoc est aliquando saltus ordinatus aut
inordinatus et pro aetate aut natura maior aut tardior aliquando
etiam in inanitatem intercapedinatus quod denique si in
phrenitica passione contigerit in lethargiam transituros
aegrotantes significat etenim maiorem pulsum fieri neque tardum
neque inanem sed aetati aegrotantis conuenientem speciem
declinantis phreniticae passionis accipimus certius etiam
quoties circa numerum aequales minoribus maiores saltus
efficiuntur ac uelocibus et densis et uehementibus multo potius
si etiam multo maiores atque celeres fuerint

quidam attenderunt etiam naturam aegrotantis si saliuosus
semper fuit etenim decliues atque faciles istiusmodi naturae in
pressuram probantur attendendam etiam consuetudinem aiunt
utrumne febricitans in pressuram uenire ac demergi solebat
aetatem quoque utrumne sit mediae et aeris habitum utrum
multis hanc ingesserit passionem et anni uel temporum partem
utrum autumni media tunc enim frequentare istam passionem
probauerunt

 quomodo intelligitur lethargus  

iam lethargum intelligere debemus est enim melius atque
certius sic ut in phreneticis dicere quam si dicas quae sunt
signa lethargi unum enim quicquam singulare ut est pressura uel
febricula non significat lethargum sed plurima atque sibi
conuenientia ut concursus multorum signum faciat indicabile
lethargi lethargus uero sit signo indicatus ut supra diximus
intelligimus lethargum ex obstrusione atque hebetudine sensuum
pressura etiam atque febre acuta siue iugi siue dimissionibus
intercapedinata pulsu magno tardo inani et inflato sine his
enim neque esse neque intelligi lethargus potest nam
quaedam praeterea alia sequentur multa uel pauca secundum
passionis magnitudinem uel generalem temporis atque specialem
differentiam primo igitur sequitur dubia atque somni similis
pressura et demersio sed quam facile aeger uocatus excutiat
ut interrogatus sane non statim sed secundo respondeat tunc
iussus uel oscitatione persuasus inspectioni linguam exserere aut
non id faciat aut tarde fieri consentiat uel eum protulerit
non reducat aut tarde colligat si quid etiam manu tenuerit
nescius atque sine uoluntate dimittat et loquens priorum
obliuiscatur et neque enuntiationis ordinem seruet sed
potius intercidat exprimere etiam quae loquitur non ualeat
nullo corporis attestante defectu manus impatienter extendat
attestante tremore atque membrorum saltu nulla etiam siti
afficiatur sed frequenti ac reflua saliua ore impleto spuere
contendat tunc supra mentum atque stramenta sputa remaneant ac
si urinam mittere fuerit admonitus matellam non postulet uel si
petiuerit nesciat datam atque urinam non dimittat nisi fuerit
admonitus hanc quoque difficulter excludat uel paulatim et
turbulentam aut plurimum saliuosam aut exustam et crassiorem
aliquando etiam indigestam

crescente passione iacendi schema supinum iuge efficitur
color plumbeus uel liuidus uultus ipse conductus atque
concurrentibus superciliis caperatus non aliter quam
maestitudine siue luctu uidemus oppressos lapsus etiam a
superioribus lecti partibus ad inferiora negligenter abiectis
cruribus atque conuersis residuo quoque corpore non recte
disposito pulsus maior rarus inflatus respiratio tardior ac
maior cum quodam gemitu conductio praecordiorum ad superiora
oppressio sensuum et difficilis recordatio adeo ut nisi puncti
uel inclamati fuerint non excitentur sed solum motis labiis
leuiter atque conductis rursum demergantur sint etiam
obscurae uocis ac deinde si fuerint manu lacessiti aut punctione
aliqua adhortati uel titillis non exaudiant uel si quis eorum
manus leuauerit ac dimiserit statim concidant uentris etiam
atque urinae officio cessante adeo ut plerique ex passione
liberati discussa pressura urinae reddendae impossibilitate
moriantur
at si passio in peius duxerit aegrotantem respiratio crassescit
ita ut hirta uideatur palpebrarum quoque non perfecta
conclusio oculorum cauitas linguae ariditas atque asperitas
dentium confixio atque stridor adeo ut si quisquam uelit
facere eorum discretionem non ualeat uel certe semiclauso ore ac
dimisso ita ut mentum propendens uideatur et neque manu conduci
separata possint stridore pectoris attestante atque immissi
uel destillati ob nutrimentum liquoris difficilis atque
interrupta transuoratio pallor et saltus inferioris labii
articulorum stupor unguium liuor guttur prominens atque
exstans pulsus humilis ac per profectum diminutus sudores
frigidi et glutinosi uultum secus et collum plerumque etiam
inuoluntaria urinae uel stercorum emissio et spasmus hoc est
membrorum conductio
at si ad salutaria signa aeger coeperit recurrere ut passio
minui uideatur omnia supradicta leuiora efficiuntur et quidam
profecto in sanitatem ueniunt reddita scilicet ualetudine
meliore aliqui uero alienatione mentis recedente pressura
tentantur tunc etiam pulsus humilior atque densior fiet aut
admoniti rursum demerguntur ut complexae duae passiones
uideantur aliqui denique e lethargo liberati absolutam phrenitim
incurrunt ac deinde ad sanitatem peruenerunt

 quomodo discernimus lethargos ab his qui similibus afficiuntur  

quomodo et defectio animi in febribus ueluti sensuum facit
hebetudinem ita mandragoram uel altercum bibentes opprimuntur
grauatione sorbili sopori simili item alii lumbricorum
adiectione deprimuntur discernenda cuncta sunt ne umquam
similibus inducti uera putemus
defectionibus igitur animi densus atque paruus et coaceruatim
interiens pulsus efficitur mandragoram uero uel altercum
bibentibus pulsus rarus sed plenior fiet at lethargis inanis
et inflatus item his qui lumbricorum uexatione afficiuntur
uel demerguntur densus et uelox et paruus et deficiens pulsus
inuenitur et magis tempore dimissionis febris ex accessionis
augmento quantum creditur non ualent uentrem uel stomachum
lactare atque fellare in dimissione uero resumpti inhaerescunt
uisceribus supradictis atque ita consensum pressurae ex
antecedentibus faciunt sed haec diligentius chronias passiones
scribentes cum de lumbricis dicemus docebimus
 utrumne sint differentiae lethargorum  

quidam asclepiadis sectatores etiam differentias lethargorum
tradunt alium enim per se dixerunt alium ex antecedenti
passione ut phreniti atque ex ipsa uenientem esse grauiorem
item alium esse nouum atque recentem alium inueteratum atque
tardantem quod ex numero dierum conici dixerunt et alium
fieri cruditatis pleno corpore alium inani atque passione
macerato sed nullam lethargi uelut ad lethargum differentiam
tradiderunt existimabile non certum probatum est liquidorum
plenitudinem iudicare

item mnaseas lethargum alium strictura effici alium
solutione dicit siquidem somnus nunc densitate nunc laxamento
corporum fiat atque in aliis abstentas uideamus officiorum
naturalium egestiones in aliis uero largius influentes adeo ut
etiam inuoluntario exitu stercorum siue urinae fundantur
item multi nostrorum temporibus atque magnitudine constare
lethargi differentias tradiderunt alium enim magnum alium
paruum esse dixerunt et alium in initio alium in augmento
alium in statu alium in declinatione et accessione uel
dimissione
sed omnes illius summas atque generales passionis differentias
tradiderunt et non specialem lethargi falsum est etiam
solutione lethargum fieri quantum intelligitur atque est
lethargus etenim inuoluntariam egestionem dixerunt in infantibus
non solutionis ratione sed mentis occupatione fieri nihil
denique plus quam naturae conuenit excludunt sed solum quod
debuit etiam uoluntate deponi tenues etiam sudores pressura
fieri non solutione intelliguntur sed neque adiutoriis
laxatiuis sicut in adiutoriorum libris demonstrabimus
quapropter lethargi differentias tradendas esse negamus
 quis locus in lethargis patitur et quomodo curandi sunt
lethargi  

male quidam etiam patientem in lethargo partem caput
dixerunt ut enim de phreniticis dictum est communiter totum
corpus patitur febricula attestante specialiter uero caput
plus ob multitudinem uexationum quibus afficitur difficile
igitur intra primam diatriton lethargus fieri potest sed
frequenter post ipsam
et oportet iacere in loco lucido atque calido mediocriter in
accessione per interualla leuiter excitari suo nomine exclamatum
etenim iugiter titillatu uel impressione ac punctionibus hoc
facere nihil aliud quam stricturam erit asperare ob
inquietudinem quassationis dehinc probabilior atque eligenda
erit quassabili et noxia uigilantia quieta pressura blando
etiam articulorum fricamento utendum est est autem in
accessione iugi fomento caput curandum oleo dulci atque calido
mollibus lanis collum tegendum blandioris laxamenti causa
locorum capiti uicinantium et ob excipiendum ex fomento si quid
e capite fuerit lapsum tunc aliquando etiam e lecto ad lectum
translatione facta et declinante accessione oris collutio
adhibenda terminata uero potus dandus at si febrium continuatio
fuerit primo tempore lucis erunt media fouenda atque dorsum
lanis mollibus circumtegendum
si magnitudo passionis exegerit phlebotomia adhibenda intra
primam diatriton aut in ipsa dehinc si ante diatriton fuerit
adhibita sola fomentatione utemur atque oris collutione et potu
aqua uel mulso atque si in ipsa diatrito phlebotomia fuerit
adhibita paululum differentes perunctionem adhibemus atque oris
collutionem tunc dabimus sorbilem cibum ob celerem passionem si
fastidiosius fuerit aegrotans tamquam sanis saepe contingit
post altum somnum experrectis uel si transuorationis oblitus aut
piger tamquam sunt sani imminente somno decliues in soporem
erit acceleranda alicuius cibi transuoratio ut corpus relaxetur
nam grauiore strictura lethargi phreniticis afficiuntur
dehinc post cibum paululum differentes atque articulorum blanda
fricatione utentes dormire permittimus atque usque ad
declinationis tempus alternis diebus a cibo abstinemus
permittentibus uiribus solo mulso utentes si autem uires
obstiterint etiam his diebus sorbilia mediocriter damus at si
uenter non fuerit solutus clystere utemur oleo calido et aqua
in qua decoctum sit fenugraeci semen admixto aliquando melle
tunc sicut in phreniticis tondendum caput atque radendum et
apposita cucurbita scarificandum et sanguisugis releuandum
at si media tumeant simili curatione cucurbitae atque
cataplasmatum utemur tamquam in phreniticis ordinauimus
attendenda etiam cetera passionum accidentia quae symptomata
graeci uocauerunt ut ea quae in corpore frigida fuerint membra
blando tactu manibus continentes leui cum fricatione uaporemus
sudantia citius detergamus linguae asperitatem uel ariditatem
spongia infusa aqua calida humectemus nam saepe faucium
siccitate praefocationis imitamur effectum tunc oculos lemis
obsitos uel lacrimantes spongia uaporabimus atque ita demersos
excitamus calidus etenim tactus habet quoddam resumptionis
illatae leuamen
at si pressura perseuerauerit etiam dimissionis tempore et
propterea cibi dandi difficultas occurrerit oportet aegrotantem
in pressura excitari donec sentiat tunc priusquam rursum
demergatur distillandum ex cochleari sorbile quiddam faucibus
atque manu mentum quod laxius propendet subleuandum ut infusa
priusquam reuocentur transuoratione uorentur at si forte
mutatio accessionum atque pressurae fuerit facta quod quidem
raro contingit ut in continuationibus cibi tempus oriente luce
est aptius utendum etiam spongiarum uaporationibus et fomentis
capitis atque domestica molli ac pensili gestatione

in declinatione uero certissima uarius cibus dandus et
lauacrum sine uino adhibendum scilicet in alia uero diatrito
danda poma tunc etiam uinum quorum rationem ex his quae in
phreniticorum curatione sunt ordinata accipienda dicimus tunc
cerotarium scarificatis partibus apponemus
haec est secundum methodicos lethargorum curatio antiquorum uero
hippocrates et erasistratus et herophilus ad eorum curationem
nihil posuerunt sed serapion empiricus in primo libro quem ad
sectas scribit obscura nimium atque pauca ordinauit quorum
nihil est dignum enarrare
 ad dioclem  

diocles libro quo de passionibus atque causis earum et
curationibus scripsit prohibet demergi lethargos acutissimis
utens potionibus atque iugiter corpus defricat adhibens etiam
sternutamenta quae graeci ptarmica uocauerunt et neque
manifestans quas uocat acutas potiones utrumne qualitate
acutas ut est acetum an officio usus ut est celerrima
transuoratio sed utrum elegerit male dictum est alterum enim
densat corpus strictura laborans alterum inflat item
sternutamenta corpus uehementi motu concutiunt et magis
membranas capitis in tumore constitutas quas iugiter excitare
sine dubio asperatio passionis est peccatur etiam grauius sino
ullo adiutorio caput relinquendo in quo secundum ipsum
passionis est causa

 ad praxagoram  

praxagoras secundo libro de curationibus in sorbilibus cibis
hoc est ptisanae sucis semper inquit aegros oporteret
seruari cum non semper hoc conueniat quando declinationis
tempore oportet uaria ciborum resumptione uires reparari non
tunc uti suco ptisanae sed ipsa potius ille onim et corrumpi
facilius et inflare perspicitur deinde clysterem iubet adhiberi
et non inquit metuendum si remanserit non redditus erat hoc
uerae rationis nisi esset uirtutis acrioris sed quia est
acerrimae atque mordicantis qualitatis iuxta ueterum
consuetudinem quomodo sperandum est non grauius nocere quanto
plus fuerit tumentibus partibus immoratus dat etiam meracum
bibere acetum cum melle et piperis immodica quantitate uel pro
uino absinthium dicens latere ignaros uini dationem et fomentum
adhibet pedum
sed ex his omnibus nihil sperandum est utile sed magis incendia
uiscerum uel altiorum et ueluti putredines tumentium membranarum
ob nimietatem feruoris non enim cum acriora collyria tumentes
oculos in dolores atque lacrimas plurimas cogere uideamus
membranas quoque cerebri delicatas atque faciles ad iniuriam ob
naturam sui tumentes passionis causa minime ex supradictis inuri
credi potest cum singula igneae uirtutis esse monstrentur item
meracum quit hoc est ultra moderationem temperamenti commixtum
acetum cum melle dari et appellauit oxymeli nec tamen
manifestauit quid sit ultra modum temperamenti miscendum
utrumne mel debeat superare an acetum non enim adiecit aquam
quoque miscendam dehinc quam similitudinem potest absinthium
habere cum uino ut in eius uicem dandum iusserit cum sit et hoc
generaliter acre atque densabile uinum uero omnibus ante
declinationem aegritudinis aduersum est et magis lethargis ob
nimiam uehementiam passionis immoderate uero ut ipse uoluit
meracum etiam sanos demergit ridendum praeterea quod caput
patiens incuratum relinquendum putat et fomentum pedibus
adhibendum per uanas auertendae materiae intentiones
traductus
 ad asclepiadem et themisonem et heraclidem  

asclepiades primo libro de acutis passionibus scribens multa
inquit adhibenda lethargis quae phreniticis sunt ordinata
nititur etiam iugiter demersos excitare sternutamentis et
odoramentis castorei rutae et aceti et spondylio et conidia et
agno herbis bacis etiam lauri uel communiter inquit omne
quod tenuare atque mouere uehementer membranas ualeat cerebri
iubet etiam ea adhiberi quae epilepticis uel matrice praefocatis
adhibuit odoranda hoc est lanam uel capillos aut cerui cornu
uel galbanum carbonibus imposita et omnia quae caput grauare
ualent uel iniucunda sunt odoranti omnium inquit
praestantius atque operantius esse sinapi tritum cum aceto
admixto atque hinc caput cataplasmandum et dandum manibus quod
excitet aegrotantem potum dat bis in die uel ter et ueniente
nocte offert tamquam phreniticis uinum uel eo audacius etenim
inquit accedere ex uino furor in phreniticis potest in
lethargis uero numquam siquidem sint omnes sensus apprehensi
atque mentis uigor oppressus ex quibus apparet peius eum a
phreniticis lethargum caeca curatione uexare etenim noxium atque
perniciosum est iugiter eos excitare sicut supra diximus
multo autem grauius non communibus remediis hoc facere sed
ut ille putat sternutamentis immoderate mouentibus atque
dissecantibus corpus et magis cerebri membranam in tumore
constitutam si enim pedes quamquam sint habitudine fortes in
tumore constituti paruo deambulationis motu facile uexantur atque
ob iniuriam in augmenta tumoris ueniunt quomodo non membranae
cerebri in tumore constitutae atque uiarum densitate constrictae
magis posse moueri creduntur dehinc perseuerare magis
sternutamenti usum iubet ut scilicet ita forte conuenire
uideatur tamquam in chronicis passionibus cum moderatione
interea cessante noxius atque uexabilis esse probetur

extendit etiam peccatum ex castoreo atque aceto et ruta et
spondylio atque agno herbis et lauri bacis et conidia etenim
acetum acre manifeste probatur et quod ualeat membranam inurendo
uexare cum laxamento non constrictione indigeat alia quoque
graueolentia et quae pressuram faciant non solum demersis
uerum etiam recte ualentibus improbantur haec peccanter ex
epilepticorum curatione atque praefocationis matricis
transferenda iussit cum constet etiam in ipsis adhiberi non
oportere sinapi etenim etiam si chronicas passiones quadam
corporis nouatione excludit acutas uel celeres prouocans in
magnitudinem tollit omnis enim acrimonia tumoribus
incongrua nam et temporaliter quidem aeger omnis tamquam adustus
igne consurget sed rursum grauius opprimetur
oportet etiam secundum eius praecepta manente capillatura aliquod
cataplasma apponere et propterea non parui temporis uexatione
membranam afficere nam tonsuram noxiam phreniticis probat his
etiam lethargos similiter curandos existimat quo fiet ut etiam
ipsis tonsuram prohibuisse uideatur non enim in illis materiae
post tonsuram ascensus uexabiliter caput poterit onerare in
lethargis uero id minime facere quae si tamquam uexabilis
excludenda est multo magis sinapi excludendum adducit enim
ad semet materiam sicut inflatae atque in ruborem deductae eius
appositione partes demonstrant namque adductam tenendo cogit et
uiarum perficit densitatem dehinc odore penetrando membranas
inurit et tamquam acre collyrium oculos sic mentes inflammat
quomodo etiam fricari manibus sinapi lethargus potest cum
sensibus ac mente captus esse uideatur
atque ita odoramentorum tempus tacuit et solam materiam
nominauit hoc quidem etiam de dando potu fecisse perspicitur
dicens quoties detur temporum tacita disciplina uinum etiam
lethargis est incongruum nulla declinatione passionis firmata
simile est enim ebrios ac uinolentia madentes uino oportere
uti tamquam congrue superdato in quibus periculum spasmi fore
nemo sapiens negat at iste importunius uero lethargis probandum
existimat sperans uini furorem sub oppressione passionis posse
latere uehementer enim curandum putat occultare noxia quam
prohibere miseriores igitur lethargis phreniticis iudicandi
et experimentorum probationi subiecti namque etiam in lethargis
demersionis aucta uexatio ex uini efficitur potu siquidem
spiratio alta ac conductus corporis atque raptus adueniat et
celerrime mortis sequatur effectus
themison libris acutarum uel celerum passionum recte cetera
ordinauit sed iubet obscuro in loco haberi lethargos etenim
inquit lux apta non est siquidem moueat atque turbet corpora
et non sufficiant spiramenta turbationis commotae congruam
exhalationem praebere quapropter etiam sani in luce dormientes
grauantur quorum maxime hi qui sub sole dormierunt uexari
noscuntur non aduertens quod omnis tenebrosus aer constringit
lethargica autem passio nullo alio magis quam strictura
cognoscitur quam necesse est augeri ob aeris densitatem sub
sole autem dormientes grauari etiam nos asserimus sed ob
contrarietatem efficientium causarum lux enim solis atque uapor
relaxat e contrario somnus astringit dehinc lethargia grauis
atque perniciosa esse passio perspicitur somnus autem naturale
est officium item sol grauat caput lux autem quam lethargicis
adhibemus tectorum sub tegmine nullo uapore lucifici solis
augetur neque splendore radiorum perfusum corpus grauiter
afficitur aegrotantis
iubet etiam parua per interualla eorum faucibus insinuari
liquorem quod praeter tempus faciens ardorem illum cuius causa
id adhiberi existimat augere potius quam minuere uidetur at
si uenter strictus fuerit aloes iubet dari apponendum
triobolum hoc est dimidiam drachmam cum aqua ante cibum
prodesse inquit priusquam passio augeatur siquidem multa quae
ad caput ex corpore concurrunt detrahentur soranus uero qui
normarum regulis methodum restituit noxiam esse inquit istius
modi potionem forsitan enim ob nimiam stricturam retineatur et
non solum nihil egerat uerum etiam ipsa remaneat credibile
autem ad eius pigmenti in stomacho effectum sensum accurrere
materiam ac deinde ad caput recurrere quod per uias stomacho
uicinum est et membranas ad rapienda quae sunt summa
facultate aptissima ob tumoris feruorem dehinc grauius
augeri peccatum uidemus cum ante cibum hoc medicamen dari iubet
adiectus enim cibus necessario corrumpitur manente adhuc in ore
aloe corruptio autem cibi uexat ea quae se circumplexa sunt
attrahens deinde materiam a capite attrahit etiam eius
nutrimentum non enim ratione quadam tacita ueluti animal
sentiens poterit medicamen naturalia relinquere et ab his quae
contra naturam sunt atque sola sunt detrahenda separare
nutrimenta igitur propria deperdere dubium non est cum ui
medicaminis detrahantur post tertium diem sternutamento utitur
cum ipse prohibuerit lucido in loco aegrotos iacere siquidem
moueantur atque turbentur liquida et spiritus sed utique multo
uehementius sternutamenta commouere posse perspicimus
dehinc post quattuor inquit uel quinque dies
declinante accessione si nihil obstiterit ultra muros
producendus aegrotans et usque ad uiginti uel triginta stadia
gestatione mouendus quo tempore excitare etiam conuenit atque
sternutamento et aceti cum sinapi odoramento uti uel
cataplasmatibus et hoc per totam passionem faciendum probat
sed omnino lucem inquit recusandam tamquam commobilem corporis
cum sit grauior in sinapi uel gestationis motu commotio iners
etiam atque uana intentio dierum numerus atque modus stadiorum
circa gestationem adhibendam addo etiam immodicum motum esse
stadiorum triginta periclitanti

quid etiam considerans sinapi probauerit adhibendum ratione
caret utrumne tumorem senserit in membrana sed haec acrimonia
necessario densatur an uero sensuum torpentium mouendorum causa
sed iamdudum lucem ne commoueat recusauit postea inquit
radendum sequenti die duabus ante accessionem horis seruatis
cataplasmatibus pane et alica et oleo rosaceo et lini semine cum
posca uel polenta cum foenugraeco et aqua mulsa usum dissimilium
cataplasmatum permiscens etenim mulsum atque foenugraecum
relaxant atque mitigant tumentia oleum uero rosaceum atque
acetum uel alica constringunt et propterea in augmento tumores
supertendunt

intemporaliter etiam utitur cataplasmatibus cum ante duas
horas accessionis uenturae adhiberi iubet et sit eo tempore
requies adhibenda dehinc inquit si uehementer fuerit
oppressus aegrotans ut neque dimissionis tempore eum ualeamus
excitare si praecordia mollia senserimus atque uocem non hirtam
ac obtusam fricationibus corpus calefaciemus tunc frigida
caput fomentamus coaceruatim atque iugiter et quodam percussu ut
altius a capite demissa ueniant fomenta tunc ad balnea
aegrotantem ducemus ut densitatem frigoris relaxemus
hoc igitur uexationum perdendae salutis magnitudinem uehementer
excedit quod enim passio crescere facit hoc est torporem
sensuum hoc etiam frigida fomentatio cogit augeri quo fiet ut
si forte temporaliter quisquam aegrotantium raptu quodam
horroris frigidae excitetur uehementius tamen accessionis
tempore opprimatur sicut et ipse eodem in libro nescius
confitetur dehinc affectans stationem sensuum emouere fomento
frigidae uidendum est utrumne in accessione id fieri eligat aut
in dimissione sed si in augmento e contrario aduersum est
etiam naturale lauacrum sin uero dimissionis tempore
referiuntur ea quae dimissionis ratione indulgentia quadam
tenues uias agnouerant praeterea post frigidam ablutionem
balneum sanos quoque incommodat implendo caput quid igitur
prodest frigidae ablutio quae stationem atque torporem uiarum
excludere putatur si necessario magis densitas acquisita
aegrotantem opprimere perspicitur ita corpuscula quorum
statione uiarum obtrusionem factam existimat facile utique
transire uel resilire possunt si capacitas exitum dederit in
quam uenisse uel ex qua exisse uidentur huic autem rei
perficiendae frigida repugnat densat enim atque conducit uias
fatetur sane neque se hoc uti adiutorio cum sit melius quamquam
nominare quod sit metuat etenim inimicum et neque ipsius
dogmati conueniens esse probatur
heraclides tarentinus primo libro de internis passionibus
proponens lethargos fieri multitudine cruditatis et crassitudine
humoris adhibet clysteres quibus etiam admiscet aquam in qua
etiam centaurium fuerit decoctum uel absinthium dat etiam bibere
castoreum et aquam salsam et epithymum os aegrotantium
distendens sensim haec infundit guttatim quae in os labuntur
decurrentia caput autem posca fouet in qua fuerit laurus
decocta et ruta rasis quoque capillis ungit castoreo uel
spondylio et aceto cum oleo ueteri et ex pollinibus adhibet
cataplasma quod appellamus omen lysin et posca et absinthio et
nitro uel cantabro et aceto dehinc sinapi cum aceto et fico et
iisdem clysteribus post rasuram capitis utitur

dat etiam et radices masticandas et ex sinapi uel pipere
apophlegmatismum prouocat utitur etiam balanis si clystere
uentrem mouere non ualuerit et omne corpus aceto et oleo perungi
iubet et sternutamentis commouet et odoramentis castorei et
spondylii ex aceto acri resolutis sed si ex humorum acrimonia
fuerit aegritudo confecta aquam dulcem potare aegrum iubet ac
deinde uinum post haec acetum cum melle ob uirium tutelam
adhibendum probat tunc iuscellum tenue dat anseris uel perdicis
aut gallinae et per profectum oryzae sucum uel ptisanae ex
hordeo tunc panem cum radicibus fluxis ac mollibus uel cappare
dehinc cum pisciculis sic enim quasi acceptis his lethargicos
iuuandos existimat cum omnimodo tumentia acrioribus uirtutibus
accensa grauentur hoc est clysteribus supradictis atque
potionibus et infusionibus et perunctionibus et odoramentis et
fomentis et apophlegmatismis et uini dationibus intemporalibus et
cibis acrioribus et indigestibilibus et radicibus et cappare et
iuscello innutribili atque corruptibili in quos errores
ceciderit nobilis uidelicet empiricus claret cum liquidarum
materiarum causas attendit et neque tempora neque quantitatis
modum dare perspexit sine quibus solas materias nominauit non
adiutoria constituit alia quoque multa uana opinatione
composuit quae non in principaliter dicenda suscepit sed
expugnando quae ab aliis posita uidebantur adiecit quae
propter fastidium prolixitatis tacenda melius existimo quippe
cum ex his quae narrauimus praetermissorum conici uanitas
possit

 de apprehensione uel oppressis quos graeci cataleptos appellant  

uicina atque similis est lethargiae passio quam graeci
catalepsin appellant nos apprehensionem uel oppressionem uocare
poterimus de qua nunc dicemus nomen igitur ab accidenti
sumpsit sed hippocrates libro suo sententiarum et diocles libro
prognostico hanc passionem aphoniam appellauit praxagoras
secundo libro peregrinarum passionum catochen appellauit item
antigenes cleophantinus libro quem de febribus et tumoribus
scripsit anaudian uocauit asclepiades libro quem de periodicis
febribus scripsit catalepsin appellauit atque plenum corpus
scripturae composuit quo constat errasse chrysippum libro
quo de ipsa passione scripsit appellans catocham hoc modo
passionem inquit quam appellamus catocham
ueteres etiam medici hanc passionem non tacuerunt sed facile
sicuti etiam nunc plurimi lethargiam esse senserunt alii horum
successores pauci quidem et asclepiadis sectatores hanc
passionem a lethargo discreuerunt et nomine adiecto catalepsim
uocauerunt et quidem nihil ei nouitatis ascribentes quod
proprium passionis uideretur sed omnia communia quae etiam de
lethargo dixerunt sed neque alius quisquam hanc passionem
cognouit usque ad methodicorum tempora nam ex nostris primus
magnus eius argumenta constituit atque mox agathinus dehinc
archigenes qui plurimum passionem a ceteris discernendo
separauit sed neque proprium nomen passioni omnes unum posuerunt
praxagoras eam catochen appellauit neque si quisquam nomen
passionis dedit primus etiam eius signa recte agnouisse
probatur neque asclepiadis sectatores soli catalepsin
uocauerunt uerum etiam et ipse asclepiades aliam dixit esse
passionem quam lethargiam sed cum hoc solum praeciperet nouum
non dedit nomen
nunc ne supradicta omnia simplicia atque nuda posuisse
uideamur ipsas quoque significationes singulorum prosequemur
hippocrates ait repente uoce captos quos aphonos appellauit
fieri uenarum causa cum spiritum sumpserint multos denique
talia prosequentur rubor uultus atque oculorum statio sine ulla
palpebratione manuum neglecta atque distensa abiectio dentium
stridor et membrorum saltus ac musculorum quibus buccae
colligantur conductio quos appellant siagonitas articulorum
frigus cum spiritus inuaserit uenas

item diocles ait defectiuas febres tutas atque innoxias esse
frequentius quam sunt continuae quamquam et in his
periclitentur qui in accessionibus apprehensi conticescunt uel
raptu quodam alterno per membra tentantur cum supradictis signis
quod saepe inquit est accidens pueris item praxagoras ait
esse quasdam febres ex anno duodecimo usque ad sextumdecimum uel
septimumdecimum quae quadam priuata pernicie mortis habeant
effectum atque id in seruis magis quam in liberis euenire sed
excesso dierum numero passiones fiant catochae uehementes ut
etiam uoce capiantur aegrotantes horum aliquos etiam lethargos
fieri denique inquit de catocha passione quidam
liberati ac deinde sanitatis creduli plurimum quicquam sumentes
repente in mortem uenerunt hos denique plurimus modo sequitur
somnus atque febrium instauratio et cetera quae corpus passione
habituari demonstrent
item archigenes ait esse difficiles etiam periodicos typos horum
difficiliores esse tertianos in quibus quotidianae accessiones
fiant sed alterna diei interpositione suae similitudini
respondeant quando in accessione uehemens occurrerit oppressio
et appellauit rhigos difficilis inquit etiamsi
quotidianis diebus in accessiones sibi similes fiant et in
accessione aegrotantes supradicta patiantur dehinc progrediens
paululum idem dixit periodicos typos non esse perniciosos sicut
supra dictum est sed horum esse molestos quibus accessionis
tempore pressurae uehementes adueniunt et quodam nubilo corpus
demergitur quod item rhigos uocauit sed hoc inquit est
accidens magis tertianis aliquando etiam quotidianis qui
similibus respondeant accessionibus
item asclepiades ait quotidianum perseuerantem non sine
periculo esse atque multos ex eo in alium morbum induci hoc est
in corporis defluxionem aut hydropem uenire et quicquid potest
per corporis debilitatem accedere apud romam uero inquit
frequentare aduertimus has febres cum corporis atque mentis
oppressione in similitudinem lethargiae quae secundo uel
tertio in statu accessionis constitutae statim recalefacto
corpore uel cessante uehementia in resumptionem atque
resurrectionem mediocrem reuocant aegrotantes at si leui
figmento cessauerint semel apprehenso aegro nullam resurrectionem
dabunt sed in sudores et respirationem celerem impulsum
febricitantem occidunt item similia de his scribit et non
semel sed frequenter dicens certa ratione mentis apprehensionem
typorum in accessionibus fieri atque hoc apud romam frequentare
dans etiam causas quibus haec singula fiant
item chrysippus particulariter signa passionis percurrit futurae
et praesentis uel in peius euntis discernit etiam ab lethargo
et alia plurima et uaria digerit
quibus ita se habentibus erit indignum tanta dissensione
conscriptae passionis eorum cuiquam ascribere firmitatem quippe
cum ceterarum etiam passionum omnibus cognitarum aliqui plurima
accidentia atque signa aliqui pauca conscripserint nec quisquam
uera significatione finierit
haec sunt quae propter eos qui specialiter istam passionem
perniciosam dixerunt ponenda credidimus quod etiamsi lateret in
partibus periculumnullum methodicis afferebat qui
generaliter congruas passionibus posuerunt curationes etiam
quibus particulariter latentia curentur sciendum igitur quia
haec passio ex iisdem causis antecedentibus fiet quibus aliae
quoque passiones efficiuntur indigestione uinolentia carnali
cibo et horum similibus rebus
soranus cuius haec sunt quae nostra mediocritas latinizanda
existimauit se uidisse plurimos memorat ex intemporali cibo uel
plurimo puerorum ista oppressos passione sed non inquit
necessarium praecedentium causarum differentiam in curationibus
praeuidere siquidem praesentia sint a methodicis intuenda
sic etiam superfluum dicit temporis attendere frequentiam
quod autumno tempore haec passio magis irruat corporibus atque in
puerilibus frequenter aetatibus item sexus causa mulieribus et
humorosis et uacuis corporibus et edacibus hominibus uel post
aegritudinem resumptionis tempore inordinate atque impatienter
agentibus praeterea omni febriculae haec passio irruere potest
siue continuis siue dimissionibus intercapedinatis hemitritaicis
etiam febribus uel quotidianis et tertianis et quartanis
quamquam rara atque frequens secundum febrium fiat qualitatem
hinc etiam grauis uel leuis pro earum magnitudine fieri
intelligatur frequentius tamen quotidianis accessionibus uel
tertianis accessionibus aegrotantes ista passione afficiuntur et
praeterea diuturnis accessionibus admoniti tertianis
similitudinem seruant ad typum quotidianum sed omnium earum
febrium grauius quoties cum articulorum frigido torpore fuerit
qualitas leuius quoties tremore aegrotantes afficiuntur item
magis ac magis leuius quoties sine his quae supra diximus solo
feruore initium febres accipiunt
sequentur autem eos qui in passionem uenire meditantur alia
communia cum lethargo ut segnities et tardus corporis motus uel
nulla querela ex his quae aegrotantes afficiunt hoc est tacita
sui laboris relatio et ueluti somnus ultra modum prolixus uel
grauis item alloquentibus nobis eius tarda responsio propria
autem sunt quae in propriam passionem uenturi patiuntur ut est
genarum rubor plurimus sine febrium leuigatione saliuarum fluor
pulsus erectio atque plenitudo uentris retentio aut coaceruata
atque fluxa effusio
eos uero qui sint in passione iam constituti sequitur schema
iacendi iugiter supinum colli distentio genarum rubor febris
uocis amputatio sensuum torpor atque hebetudo palpebrarum
distantia et infixa atque immobilis intentio luminum tamquam
quicquam intento obtutu cupientium aut boum ceruicis repentino
ictu cadentium sequitur etiam lacrimatio tamquam sentientium
atque dolentium saltus latenter commouens musculos qui buccas
colligant quos siagonitas appellant mouens etiam labia et
supercilia et digitos atque manus singultus creber ac resonans
pulsus celsior humectus plenus uehemens retentio uentris et
neque extenta recolligunt membra neque conducta distendunt
uentris inflatio aliquibus tamquam ex uento magis ac magis circa
stomachi sessionem aliquibus tamquam ex humore uel cibo cum
sonitu intestinorum dentium concubitus hoc est confixio
uehemens aliquando etiam stridor et cum statum sumpserit
accessio horum recessus adeo ut sit quaedam interiecta
distantia oris hiscens atque dimissa hebetudo cum plurimus
saliuarum fluore per eius obliqua foras decurrit nunc
attestante sonitu transuoratur discurrit etiam si quid fuerit
liquoris infusum aut inuito aegrotante percipitur item labia
saepissime conducentes contrahentesque et tanquam in maestitudine
constituti suspirant atque ita si ante oculos eorum quisquam
digitos circummoueat palpebrant aegrotantes et suo obtutu manuum
traiectationem sequuntur uel si quicquam profecerint
etiam toto obtutu conuerso attendunt et inclamati respicientes
lacrimantur nihil dicentes sed uolentium respondere uultum
simulantes odoramentis admotis iucundis delectantur atque iugi
adducto spiramento odoribus autem taetris delectationem non
accomodant sed aduersa uoluntate eorum fugiunt putorem dulcia
atque amara sentiunt si eorum linguae fuerint admota item
perpuncti sentiunt uel si eorum manum quis extenderit hanc
recolligunt uel lacessiti horrescunt et eorum uultus in ruborem
florescit cum sudore saepius plurimo atque feruenti et in
dimissione sinceritati propinquantes rursum admonentur
at si ad peiora passio fuerit deuoluta feruor plurimus
corporis in superficie magis sentitur spiratio oculorum
conuersio menti quoque fixa conductio manuum contractus et
musculorum qui buccas colligant tamquam ridentium sudor
igneus et quibusdam in thorace atque uultu emergentes discolores
uel stantes in rotunditatem maculae in similitudinem
scatebrarum corporis quos graeci ionthos uocant et e
magnitudine repentinus pulsus casus gutturis stridor quem
graeci rhogmon uocant torpor frigidus et albidus uultus et in
ultimo efflatio atque uitae periculum

alii uero in phreniticam aut lethargicam passionem
reciderunt sicuti et ipsae passiones in semet per temporum motum
uenire consueuerunt his igitur qui in phreniticam passionem ex
ista deueniunt pulsus sensim minuitur atque densatur et
oculorum fixus obtutus mutatur atque mobilis efficitur leuiter
etiam tamquam in somno murmurantes non recta secum loquuntur et
incerto motu atque tardo suas transferunt manus uel digitos
complicant qui autem in lethargicam passionem deueniunt inani
afficiuntur pulsu atque tardo et eorum palpebrae concluduntur
et in torpore sensuum uel hebetudine perseuerant qui autem in
declinationem passionis deueniunt plurima uel parua accedente
humiditate releuantur quibusdam antecedentibus signis nam
plerisque plurimo per intestina exeunte uento uel mucilento
humore aut stercore uentris subsedit inflatio alii uero humore
plurimo atque crasso praefecta dentium distantia ex ore detracto
locuti sunt et alii sapienter quidem sed concisis sermonibus
alii iugibus
proprie igitur passionem supradictam hoc est catalepticam siue
catocham ut graeci appellant designant febres acutae uocis
silentium sensuum hebetudo pulsus magnus ac uehemens et plenus
et humectus et oculorum stans atque fixus obtutus est autem
passio celeris atque acuta etiamsi in chronias uenerit febres
et est magna atque stricturae et raptu corporis quem graeci
spasmon uocant fieri perspicitur nisi per immodicum fluxum
diaphoreticus tamquam in cardiacis fuerit effectus
huic igitur similis est lethargia apoplexia stomachica
passio in febribus uocis ingerens silentium item animi defectio
per nimiam ieiunitatem et matricis praefocatio et ex lumbricis
uocis depressio de qua capite de lumbricis scribentes
memorabimus de aliis uero leuiter atque coacte nunc discretionem
ponemus namque lethargicis maior quidem pulsus sed tardus
atque inanis inuenitur et palpebrarum conclusio catalepticis
autem pulsus maior sed plenus atque celer et uehemens inuenitur
palpebrarum attestante distantia
item apoplecticis paruus celerrimus durus ac sine febribus
pulsus inuenitur siquidem haec repente accidant item
stomachicis qui nimia ieiunitate etiam uoce capiuntur
pulsus paruus et imbecillis inuenitur cum stomachi solutione uel
tumore manifestius apparente et frigido torpore qui sequitur
post oppressionem factam et non antecedenti febriculae concurrit
sicut in catalepticis item stomachici intelliguntur ex eo quod
iam frequenter fuerint admoniti passione et propterea typorum
tenuerunt tarditatem quibus accessiones longo interuallo
respondeant
item qui ieiunitatis uel abstinentiae defectu siue ex capitis
causa quam graeci scotosin uocant demersi uidentur
discernuntur hoc modo quod primum oculos habeant distentos
dentium concadente iunctione attestante pulsu paruo atque
imbecillo ita ut aliquando interire uideatur cum frigido
torpore sed haec et cito circumscribuntur et is qui patitur
facile resurgit nam si perseuerauerint catalepticam passionem
designant
item non aliter facile resumere perspiciuntur hi qui odore
carbonum uel unguentorum sensuum oppressione uel torpore
afficiuntur item matricis praefocatione oppressae discernuntur
primo quod ipsa matrix se sustollat atque supra umbilicum uel
uentrem exstans uideatur antecedente querela earum partium ante
oppressionis tempus aliquando etiam longis atque solitis
accessionibus admoneri aegrotantes inueniuntur cum pulsu paruo
celeri imbecillo his etiam collum latius fiet cum palpebrarum
conclusione atque frigido corporis torpore ex quibus nihil in
catalenticis inuenitur praeterea ex duplici tertiana confectis
in uehementiore accessione similiter alternis respondente diebus
lethargicam fuisse oppressos passione et ueluti complexum
earum fuisse accessionibus demonstrando lethargicum simul atque
catalepticum esse confirmat aegrotantem non aliter quam sunt ex
typorum complexione in una atque eadem aegritudine reperti
haec sunt quae in intelligenda passione atque a similibus
discernenda posuimus
 quomodo curandi sunt hac passione laborantes  

dehinc ob curationem adhibendam oportet aegrotantem iacere
sicut strictura laborantes saepe docuimus adhibita abstinentia
pro uirium qualitate atque fomento ex oleo dulci et calido capiti
et medianis partibus sed praetactis membris quae frigido
corporis torpore afficiuntur calefactionibus etiam adhibitis cum
obuolutione atque modica constrictione ex lanis effecta item
ori uel faucibus sensim infundendus humor uel mulsum illis
temporibus quibus alias passiones curantes docuimus clyster
etiam simplex adhibendus si uentris cessauerit officium

in declinatione uero uel dimissione os aegrotantis sensim
distendimus atque hiscere tentabimus aliis item dimissionibus
cataplasma mediis adhibemus partibus et clunibus ob abstinentiam
urinae soluendam item ceruici uel maioribus neruis quos
tenontas appellant et musculis qui buccas colligant quos
siagonitas uocant iniectione parua olei per clysterem utimur
et cucurbitae appositione nunc simplici nunc scarificatione
adiecta ob singultum et tumorem uentris atque stomachi tunc
uaporationes spongiarum atque cerotario releuatis partibus
mediis caput tondemus atque apposita cucurbita ex quibus nihil
in catalepticis inuenitur praeterea scarificamus occipitium et
tempora uel cogentibus causis alia quoque capitis loca si qua
potuerint cucurbitae appositionem accipere tunc fomento
utimur olei atque embasin toto adhibemus corpori acopis etiam
leuioribus utentes quae mitius neruorum faciant laxamentum tunc
post perunctionem cibum dabimus declinationis tempore uarium
atque bibilem ut ouum sorbile cerebrum olus quod non sit
uirtutis acrioris et magis nutribile dehinc adhibemus lauacrum
sine ullo cibo qui in se habeat uini qualitatem tunc
proficienti aegroto pomorum quicquam damus ut ficum recentem uel
pirum ex melle tunc mulsum uel aquam atque completo sanitatis
officio et depulsis omnibus quae passionis recursum fore
sollicitant dabimus uinum tenue et leue sicut salutaribus
praeceptis docuimus

 quomodo aliarum sectarum principes istam curauerunt passionem  

multi aliarum sectarum principes  quos inter etiam
chrysippus scribens de catalepticis in ultima parte libri etiam
catocham nominauit  sed in his qui mediocriter tardasse in
eadem passione inueniuntur acrioribus utitur unctionibus ob
stuporem articulorum uel tremorem hoc est cyprino admixto pipere
et nitro et fomento ex aqua salsa concoctis sulfure et bitumine
dehinc perunget unctione quam appellauit tripticen quam
conficiendam dixit ex calamo aromatico schoeno cachry
pyrethro irino manna singulorum partibus oleo admixtis atque
contritis

sed haec nos ob acrimoniam reprobamus siquidem sit passio
celeris atque acuta etiam si cui iamdudum tardantibus atque
inueteratis febribus irruerit quippe cum chroniae febres ista
passione necessario in superpositionem ueniant quam graeci
epithesin uocant quae similis fiet necessario acutis
passionibus et ob hoc mitigationem deposcat prohibemus etiam
supradictis rationibus unctionem ex illo liquore articulis
adhibendam uel ex eo quicquam potandum aut cibo admiscendum item
sternutamenta uel rasuram capitis aut articulorum sinapismum aut
supponenda podici acria collyria ob prouocandum uentrem quae
appellauit balanos item diagridium atque castoreum et omnia
grauabilia fomenta ex quibus tumor magis augetur et soporifera
pressura geminatur

his etiam compeccauit themison libris quos periodicos dixit
adhuc quidem in iuuentute constitutus necdum asclepiades in
libris suis eos discreuerat ait enim si iam tardantibus atque
insidentibus febribus apprehensiones uel oppressiones aduenerint
sensuum atque in accessione uocis silentium fecerint ceteris ut
supra diximus similiter adhibitis ante accessionem tribus uel
quattuor horis seruatis si uenter non fluit diagridii obolum
cum tribus uel quattuor obolis castorei dabimus cum aqua
occipitium atque tempora capitis inungentes thapsia quam nos
ferulaginem dicimus aqua contrita ut quendam sensum atque
leuationem mediocrem per corporis faciat superficiem cibos etiam
inquit dandos solidiores nisi praecordia fuerint in tumore
constituta quod si obstiterit bibiles dabimus cibos necdum
quidem ait prouidens quia etiam si in aliis partibus tumores
fuerint corporis sorbiles interea cibi conueniunt siquidem
laxamentum passio deposcat quamquam necessario accendit atque
erigit thapsia magnificum tumorem est etiam castoreum acre
inueteratae qualitatis causa sicut omnis caro reposita
prohibemus praeterea ob dentium faciendam distantiam immittendos
uiolenter cuneos etenim ex his commotae partes atque quassatae
asperant tumentia quamobrem dentium concasus uehementior fiet
cum magis sit inutile ac necessarium in tensione partibus
constitutis requiem adhibere ut declinationis tempore uel potius
dimissionibus laxatis musculis sine ulla ui digitis immissis
dentium facilius distantiam faciamus
nocent etiam suci frigidi ut hederae fomentatae atque capiti
impositae etenim tumores constringunt et passionis asperant
motum et si qua his fuerint genere similia sicuti in
lethargicis contra sectarum principes scribentes docuimus
prohibemus est autem improprium atque loco carens in initiis
frigidis uti fomentis in declinationibus uero calidis atque
feruentibus iuxta imitationem recentium uulnerum in his enim
priusquam tumor emerserit frigida probantur sed omnis sensuum
pressura uel apprehensio in ista passione tumoris esse
perspicitur uel hoc praecedentes superfieri
haec sunt quae de catalepticis sua potentia soranus ordinauit
 de pleuritica passione  

pleuritis a parte corporis quae magis patitur nomen
sumpsit latus enim ipsa passione uexatur quod graeci pleuron
uocauerunt fit autem ex uariis antecedentibus causis ut ceterae
passiones magis tamen profunda perfrictione aut uinolentia aut
usu uenerio plurimo nimis potu indigestione continua aut
percussu uehementi aut ponderis magni subuectione uel cursu
uehementi sed neque secundum has differentias differens erit
adhibenda curatio una est enim atque eadem passio ex qualibet
ueniens causa quae una atque eadem indigeat curatione
hanc definiens primo de adiutoriis libro aristoteles sic
tradendam credidit pleuritis inquit est liquidae materiae
coitio siue densatio nec tamen disseruit utrumne totius
quod falsissimum siquidem phlebotomati aegrotantes liquidum
sanguinem reddant an uero particulae sed cum hoc tacuit non
promisit mitto etiam oculorum suffusionem nihil aliud esse quam
liquoris coeuntis densitatem nec tamen pleuritim item
apollonius qui appellatus est mys uolumine uicesimo octauo
quem de secta herophili conscripsit pleuritis inquit est
communiter passio temporalis atque celeris secundum laterum
membranas quas hypezocotas uocant atque interiectam carnem
aliquando etiam in pulmonis partibus saepissime sine tumore uel
ex solitis causis effecta proprie autem tumorem secundum
supradictas membranas uel carnem lateribus interiectam aliquando
etiam pulmonis partem sed in utraque diffinitione peccauit
primo enim sunt prolixae atque narrabiles secundo plurima alia
praetermisit nam necessario passioni febris inest correptum
autem atque usurpatum dicimus in pulmone passionem posse
constitui sicut ex consequentibus docebimus
item asclepiades libro diffinitionum pleuritim dicit esse humoris
fluorem temporis parui atque celerem interiorum lateris partium
cum febre atque tumore sed erat melius tumorem dicere atque
humoris fluorem etenim quoties ex complexa passione conficitur
tumorem perspicimus superare
est igitur secundum soranum pleuritis dolor uehemens interiorum
lateris partium cum febribus acutis et tussicula qua uariae
qualitatis liquor excluditur frequentat autem haec passio in
masculis magis quam in feminis atque in senibus magis quam in
iuuenibus tussiculosa enim atque frigida senilis est aetas
quo intelligimus profecto hanc passionem pueros difficulter
incurrere frequentat etiam hiberno magis quam autumni tempore
quo hiemi uicinatur aestate uero difficulter occurrit est
praeterea passio acuta atque celeris et uehemens et aliquando
sola ex strictura confecta aliquando admixta solutione ob
plurimum tussiculae liquorem etenim uentris defluxio non implet
in pleuriticis signorum concursum sed magnitudinem passionis
docet quapropter ex his solum dicimus agnoscendam quae supra
memorauimus alia uero concurrunt plurima atque differentia pro
passionis magnitudine ac temporum mutatione quae quia
praetermittenda non sunt prosequamur
 quae consequuntur pleuriticos  

prosequetur in passione constitutos acuta febricula dolor
lateris uehemens cum tussicula atque usque ad iugulum et palam
eiusdem partis perueniens quibusdam etiam brachium tangens et
pectus atque ilium et est stimulosus ac pulsuosus et igneus
iugis aut intercapedinatus seruato ordine aut confuso et infixus
atque perseuerans iisdem locis aut mobilis et recurrens atque
mutabilis cum suspirio et difficili spiratione quam graeci
 uocant attestante tussicula aliquibus arida
frequenter tamen cum liquidis excrementis et primo spumosis
dehinc sanguinolentis ita fellosis ac inde saniosis sequitur
etiam aegros supra id latus iacendi facultas atque cum se supra
contrarium latus uerterint dolor ut adduci sentiant suo pondere
pendentia tumentium partium uiscera sequentur etiam uigiliae
atque siccitas et asperitas linguae

peiorante passione augentur omnia supradicta accedit etiam
articulorum frigidus torpor genarum rubor oculorum sanguineus
color uentris fluor spumosus ac felleus urinae quoque frequens
atque paulatim albida egestio pulsus densior celer fortis et
ueluti fluctuans et suo percussu pressuram significans spiratio
etiam circumdolens atque frequens et obtusa uultus et thoracis
roscida humectatio mentis alienatio gutturis stridor uel
sonitus interius resonans aut sibilans in ea parte quae patitur
acceptorum etiam per uomitum recursio et iacendi negata atque
displicens omnis positio sputa facile siccantia et magis
saliuosis ea quae fuerint contra naturam uel in densitatem
coacta etenim spumosa sanguinis in qualitatem transeunt
sanguinolenta in liuorem item fellea aeruginosa atque
prasina uel nigra efficiuntur saniosa faeculenta uel fumosa et
odore grauia et inaequalia mutato etiam saepe ordine suae
egestionis item post felleam uel saniosam qualitatem in
sanguineam transeunt uel quamlibet coloris uarietatem tumoris
etiam uehementia luctante alia in soliditatem coguntur alia in
nigredinem ueniunt ob feruoris usturam aliqua ruptis uasculis
funduntur quae propterea neque saniosa qualitate post
sanguinea perseuerant sed spumosa rursum fient cum singulas
per partes tumor quatiens liquida spiritu turbato spumosam
sufficit qualitatem in ultimo autem cogente periculo celerrima
fiet spiratio et praecordiorum suspensa adductio pulsus
inordinatus aut deficiens aut deserens in his quae in
peripneumonicam passionem aut apostema transire noscuntur

at si ipsa fuerint leuigata singula mitescunt et uentris
egestio coagulatur aut fellea carebit qualitate et per
tussiculam exclusa saniosa minime in sanguinolenta redeunt
discernendum etiam quae sint sputa saniosa et quae sit sanies
nam saniosa iam mitescentis tumoris atque declinantis solutione
esse probantur sanies uero ex apostemate quod etiam uomicam
dicere poterimus uel certe ex ulcere probatur uenire
discernitur autem exercita intentione hoc est colore et
substantia et odore frequenter enim taetri odoris est sanies
item saniosa admixtione aquae facile soluuntur sanies autem
difficile
dolorem uero peiorem alii dexteri lateris probant ob pulmonis
uicinitatem alii sinistri uicinantis cordis causa forsitan et
quia frequentius sinistra dextris debiliora uidentur item
pleuritis nunc eodem tempore febriculae concurrit nunc
superuenit nec antecedit nec cessante febricula perseuerat
 quomodo intelligimus pleuriticam passionem in peripneumonicam
transeuntem aut in uomicam uenientem  

intelligimus eos qui in augmento pleuriticae constituti
passionis proni atque faciles in peripneumonicam uidentur cum
ceteris omnibus peiorantibus signis atque in magnitudinem
extentis solus dolor minuitur atque iacendi positio ex parte
facilior ac leuior supina aegro fuerit uisa aucto genarum rubore
conductu etiam superciliorum e medio uehementer tamquam in
maestitudine constitutis articulorum attestante feruore
eos etiam qui in uomicam transeunt intelligimus ex eo quod
dolor infixus eodem permaneat loco accedente tussicula arida
atque tremore typico et inordinato spiratione difficili quam
graeci dyspnoean uocant cum dolore leuiore et pulsu denso
 quis locus in pleuriticis patitur  

quaesitum etiam est a ueteribus quis in pleuriticis locus
patiatur et quidam pulmonem pati dixerunt ut euriphon euenor
praxagoras herophilus philotimus item quidam hypezocota
membranam quae latera ex interiore cingit ut diocles
erasistratus asclepiades et eorum plurimi sectatores
horum primi aiunt non esse in lateribus tumorem cum neque
exstantia ulla earum partium inspectione sentiatur neque rubor
nec motu nec tactu dolor acutus uel fortis tamquam manifestis
tumoribus accedit etiam quod facile supra id latus quod
patitur iacere possint aegrotantes supra aliud uero quod
passione liberum uidetur si se iactauerint difficultas
spirationis accedat siquidem nunc sustentatae pulmonis partes
iaceant nunc ueluti pendere sentiantur dehinc etiam
tussicula signum est ex antecedentibus consequens fibrarum
pulmonis esudati corporis liquoris siue cannae gutturis
singula etiam ettussita de pulmone uenire manifestum est qui
neque uenis neque arteriis neque fibris contiguus uel admixtus
esse lateri uideatur ut per ipsum latere accepta excludi posse
credamus
unde igitur dolores numquidne pulmonis sensibiles partes in
passione constitutae causa sunt an uero eius tumore latera
uicinantia comprimuntur et propterea dextrarum fibrarum tumor
dextri lateris dolorem facit sinistrarum sinistri sed in
peripneumonicis totus tumet pulmo nec ullus tamen sequitur
dolor
sed huic quidem sententiae contrarii aiunt propterea neque
ruborem neque exstantiam uel dolorem aegrotantes consequi
siquidem in alto tumor esse uideatur quod autem supra
patiens latus quosdam iacere prohibet alios uero contra
mitescendo releuat illa causa est quod incumbendo obiectu
straminum pressa materia refugiat atque ex partibus quae
patiantur ad sanas partes rediens dolorem non faciat at uero
partibus non patientibus expressa atque fugata se patientibus
impartiens et has distendens dolorem facit tussicula uero fiet
compatientibus hypezocoti membranae uicinis atque contiguis
partibus ettussita itidem sputa per pulmonem feruntur
siquidem in ipsum ueniant ex uicinis accepta per uias mente
sensas quas logotheoretos appellant sicuti et in uomicis
contingit quamquam frequenter ad externas partes uerticem
faciant uel fracto latere sanguinolenta excluduntur sputa
nam profecto insensibilis omnis est pulmo debuit igitur
nullus fieri dolor sed si ex oppressione hypezocotis membranae
ex pulmone uicino tumente dolor fiet debuit magis aegrotans tunc
dolere quoties iacuerit in latus siquidem tunc magis incumbens
opprimit pulmo dehinc etiam peripneumonicos dolere oportuit si
enim ex parte tumens pulmo dolorem facit magis omnis in tumore
constitutus facere debuit patitur itaque hypezocos membrana et
propterea dolorem uehementem facit siquidem sit neruosa atque
lateribus infixa hinc denique quoties tumore densatur
ossibus uicinantibus abstenta ire latius prohibetur et eorum
conuersione naturali quatitur motu atque acuti doloris accipit
causas item spiratione thoracis adducti spiritus uicinitate
pulsata insustentabiles dolores facit manifesta namque
coniectura est quod ipsa patiatur siquidem tumoris augmento
collectionem in pleuriticis faciat et exspirantibus saepe
aegrotis nigra inueniatur hos denique uenenatos quidam
uocauerunt
igitur pleuriticam uidentes passionem non simplicem lateris
dolorem uerum etiam febre acuta attestante totum corpus pati
uideamus etenim febres totius corporis sunt plus tamen pati
hypezocota membranam recte dicimus siquidem sint in ipsa dolores
constituti
 quae sunt similia pleuriticae passioni et quomodo
internoscuntur  

similia pleuriticae passioni dicuntur dolor lateris
collectio in eius medio constituta item uomica quam graeci
empyema uocant suspirium siue spiratio difficilis quam iidem
dyspnoeam uocant item cum ad nares catarrhus quem uocant
coryzan et anhelatio siquidem supradictis tussicula atque
spiratio difficilis adiuncta esse uideatur et febricula et
dolores accedentes pleuriticam passionem fingant sed discerni
atque internosci suis proprietatibus possunt
nam dolor lateris etiam sine febre plerumque est et longo tempore
perseuerat uel quoties celer est sine uarietate sputorum uel
excrementorum esse perspicitur in pleuriticis uero dolor acutus
cum febribus acutis et sputis supradictis inuenitur item ab
empyicis hoc est uomicosis siue collectione laborantibus
discernitur pleuritis quod febres noxiae atque acutae et
inordinatae in pleuriticis inueniantur uomicosis uero uel
collectione laborantibus antecedente corporis horrore frigido
atque dolore pungenti eodem tempore hoc est quo in uomicam
transeunt aegrotantes sputa sequentur quae antea nulla fuerant
reiecto prius pure coaceruato in latere collectionis causa
laterum quoque ueluti conuersionem sentiunt aliquando etiam sub
ipsis exstans uel prominens collectio sentitur in pleuriticis
uero febricula ex initio uehemens atque sputa contra naturam et
uaria reperiuntur item ab spiratione difficili et orthopnoea
et catarrho quem supra diximus ad nares fieri et anhelatione
celeritate discernitur et febri atque dolore siquidem illa tarda
sint et sine febribus aliquando etiam sine dolore
 quomodo curandi sunt pleuritici  

iacere pleuriticos conuenit mollibus stramentis loco lucido
atque calido et mediocriter amplo schemate quo se melius ac
facilius habere peruiderint adhibita requie et cibi abstinentia
usque ad tertium diem et accessionis tempore uigilantia cum
articulorum tenaci blandaque defricatione manuum calidarum
uaporanda etiam quae sunt in dolore constituta calidis pannis et
cum accessio statum sumpserit lanis limpidis ex oleo dulci
calido expressis contegenda adhibenda fomentatio lenis capiti
atque inguinibus et sub umbilico locis ex eodem oleo similiter
calido et magis quando fuerint indulgentia corporis releuati
aegrotantes sin minus adhibenda etiam cataplasmata ex polline
atque lini semine et foenugraeci cum aqua et oleo coctis
tunc oris collutione et potus aquae calidae moderate
quidem ne plurima liquoris humectatio sputorum prouocet fluorem
tunc somno dimittendus aegrotans at si uenter non fluxerit
poterit somnus ante dimissionem permittente hoc est declinante
accessione accersiri prohibitis scilicet laxatiuis
cataplasmatibus sed si dolor uehemens fuerit phlebotomiam
conuenit adhibere si nullus uentris fuerit fluor intra tertium
diem sin uero fuerit adiuncta uentris solutio in ipsa diatrito
erit phlebotomia adhibenda ut praediscere possimus utrum sit
perseuerans atque superior strictura magis quam solutio saepe
enim concurrens uentris solutioni sanguinis detractio aegrotanti
nouissimam intulit defectionem quapropter perspiciendum
utrum usque ad dimissionem accessionis fluor uentris perseueret
uel eius meatio mordicationem quandam faciat podici uel
intestinis suspecta etenim habenda est istiusmodi defluxio
atque ita adhibenda phlebotomia sed ex alio brachio quod fuerit
dolenti lateri contrarium certae rationis causa quam saepe
memorauimus tunc post mediocrem sanguinis missionem quae magis
conicienda est ex coniunctione quamquam leuissimae solutionis
quiescere permittimus aegrotantem atque resumptum laxatiua
perunctione curari oris etiam adhibita fomentatione digesto
scilicet adiutorii turbore dabimus sorbilem cibum ex oleo dulci
confectum siue melle ne liquidorum prouocentur sputa
importunitate temporis hoc est initio siue augmento passionis
dabimus etiam pultem calidam atque madidam sine sale uel
panem ex aqua calida sed si uenter non fluxerit pultem dabimus
crassiorem sed calidam siquidem tumentes prius partes incurrat
tunc post cibum somno dimittimus aegrotantes usque ad solitum
accessionis tempus quae cum fuerit effecta erunt adhibenda
quae supra memorauimus congrua adhibendus etiam cucurbitae
leuissimus raptus sed cum statum ceperit accessio adiecta etiam
scarificatione cum ad dimissionem declinando peruenerit tunc
spongiarum uaporatio atque cataplasmata laxatiua frequenti
mutatione nouata sed si uentris fuerit fluor erit quidem his
utendum ob tumorem siquidem immutabilis dolor augeat liquidorum
defluxionem uigiliarum atque corruptae digestionis causa
iniciendi sunt igitur aegrotantes plantaginis suco
reficiuntur et aliquando simplici aliquando admixta acacia
aut ptisanae suco quo sit praecoctus mali punici cortex uel
myrti aut agrestis celsae coma quam rubum uocant aut rosa uel
galla et his similia etenim alia quaeque nimium constrictiuae
uirtutis uel multorum admixtione composita immodica densatione
maiores membranarum fieri prouocant necessario tumores quos
passionis nequitia et tardare faciles et adiutoriis medicinalibus
cedere difficiles facit adiuncta scilicet solutione quare cum
prolixiores fieri uiderimus dimissiones clystere utemur
solutione cessante cataplasmatibus autem et cucurbitae
scarificatione cum doloris fuerit dimissio
at si solutus fuerit aut leuigatus dolor ut ordinem
accessionum seruans magnitudine tamen minutus esse uideatur
urgente etiam solutione iniectione utemur supradicta prohibita
scilicet uaporatione atque cataplasmatibus submotis et
scarificatione supradicta apponentes palmulas quas patetos
uocant contritas atque pannis calidis potum dabimus calidum
quidem sed omnino paucissimum ut neque liquore plurimo sputorum
uel uentris augeatur defluxio et tepore quodam tumentia
mitigentur omne etenim frigus tussiculam commouet danda denique
pulticula sed constrictior uel panis ex aqua calida diligenti
infusione atque innouatione calidae elutus et expressus ut suae
densitatis positu elentescat

at si iugi uexatione tussiculae atque conatu frequenti
eruptio uenulae sanguinem per os emitti coegerit dabimus
plantaginem dimissionis tempore oleris uice mandendam etenim in
accessione omne quod datum fuerit corrumpi atque acescere
necesse est olera praecipue dabimus etiam decoctorum aquam
cydoniorum at si in ipsa accessione id facere coacti sumus
insistente periculo dabimus poscam tunc in dimissione cibum ut
liquori soliditas accedat alicam ex aqua calida in qua fuerint
praecoctae palmulae thebaicae uel mala cydonia ut eorum frigore
sanguinis fluor teneatur feruore uero tussicula leniatur erit
praeterea si uires aegrotantis permiserint alternis diebus
dandus cibus donec passio declinet at si imbecillitas coegerit
etiam ante declinationis tempus erit quotidie nutriendus
aegrotans

in statu uero mitescentibus atque segnescentibus sputis et
nullis irruentibus nouis saniosae etiam qualitatis effectis sine
uentris fluore conuenit post cataplasmata atque uaporationem ante
cibum dare bibendum mulsum diebus duobus uel tribus etenim
tussiculam mitigat et spirationem facilem facit liquidorum
tenacitatem laxat et eas partes ex quibus sputa feruntur
depurgat cibum dabimus sorbilem ex melle atque alicam uel
siliginis panem et amylum aut ptisanam aut panem ex mulso aut
ouum hapalum
declinante passione si aliqua fuerit sputorum difficultas ob
debilitatem uirium uel liquidorum crassitudinem erit foenugraeci
sucus admiscendus melli hoc genere confectus duobus diebus
erit foenugraeci semen infundendum sed frequenti mutatione aqua
innouanda praeeffusa scilicet anteriore tunc donec color
uirescat aqua coquenda et eliquata admixto melle aegro
supradicta moderatione bibenda potest etiam ipsum foenugraeci
semen tritum cum melle lambere uel lini semen assatum melli
admixtum uel uitellum oui assati nucleis recentibus contritum
atque decocto melli admixtum uel simul omnia admixtis etiam
amaris amygdalis
tunc conuenit uario iam cibo aegrotantem reficere pultibus ouis
hapalis uel cerebro porcino aut haedino aut agnino coctis cum
sale modico uel pede porcino in ptisana decocto aut molli
gallinaceo pullo uel columbinaceo tunc post tres uel
quattuor dies solutis febribus adhibendum lauacrum sed a uino
temperandum illis quoque partibus quae dolore tanguntur
cerotaria apponenda ex oleo dulci uel cyprino confecta admixto
foenugraeci polline uel meliloto tuso atque creto admixtis etiam
adipibus utendum quoque medicamine quod diatessaron uocant
cera resina terebinthina iri illyrica pice aequis ponderibus
dehinc post unum uel duos dies adhibendum lauacrum et dandum
uinum apponendum malagma quod diachylon uocant uel mnaseu
haec ratio secundum soranum curationis antiquorum uero
erasistratus et herophilus de pleuriticis nihil dixerunt
 ad hippocratem  

hippocrates uolumine quo de ptisana scripsit ad
pleuriticos curandos haec ait lateris dolor siue ex initio
effectus siue supernatus principio uaporis erit curatione
tentandus in qua meliorem probat ex aqua calida in utriculo uel
uesica constitutum hunc ad modum uel in aeneo uasculo siue
testeo supposito quolibet stramine molli ne quassatio fiat
locorum scilicet qui in dolore sunt probat etiam spongiam
mollem magnam ex feruenti aqua expressam atque inuolutam tunc
apponendam circumtectus inquit enim atque inclusus uapor
plurimo tempore perseuerat admouenda etiam tamquam odoramentum
ori uel naribus aegrotantis ut spiramento adducta suo ingressu
laxamentum partibus administret utendum inquit etiam hordeo
uel eruo in aceto miti macerato et calefacto et celeriter
sacello incluso tunc apposito siue cantabro eodem genere
feruefacto uel aridae atque siccae uaporationes adhibendae ut
sunt ex sale siue milio frixo in sacellis laneis aptissime
appositae etenim leue atque conducibile est milium soluet
namque naturali quadam mollitudine illos dolores qui iugulum in
ipsis passionibus pulsant non aliter etiam illos qui has partes
non pulsauerint soluit
at si dolor uaporationibus minime fuerit mitigatus uel abstentus
non oportet plurimo tempore in hac perseuerare curatione etenim
pulmonem uaporatio siccat atque purulentum fieri cogit sed si
doloris significatio ad iugulum uel ad brachium tetenderit cum
grauedine ut etiam pectus uel mamillam tangere uideatur oportet
in brachio uenam diuidi sed interiorem quo multa fieri
detractio possit donec plurimum rubrior sanguis excludatur uel
pro rubro et limpido liuidus utraque inquit enim eueniunt
sed si sub pectore fuerit dolor et ad iugulum non
tetenderit emolliendus est uenter aut helleboro nigro aut
peplio nigro admixto dauco uel seseli aut cumino siue aniso uel
aliud quodcumque tranquillum admiscendum putat id est
portulacam uel peplio silphii sucum praestare quae enim
admiscemus sibi similigena haec sunt quae supra diximus
deducit autem melius uentrem helleborum nigrum quam deducit
peplion peplion autem helleboro nigro uentositatem melius tollit
per podicem prouocatam haec denique utraque dolorem soluunt
mitigant etiam alia plurima haec sunt inquit deducentia siue
detrahentia per effusionem summa quae ipse sciui atque posui
quin etiam in sorbilibus dantur deductoria quae non satis sunt
insuauia aut amaritudinis causa aut alia qualibet ut copiae uel
coloris

ptisanam igitur quando medicamen biberit statim
superbibere nihil minus a congrua est ratione uel quantum
accipere consueuerit dehinc paulatim inter uentris deductionem
non erit sorbenda sed quando humorum declinauerit exitus tunc
modicum sorbeat aegrotans uel quantum consueuit dehinc detractio
perseuerare debet donec dolor cesset uel nihil contrarium
occurrat haec mihi inquit ratio est et in suci usus
ptisanae etenim dixit melius esse statim sorbendi initium sumere
et in omnibus magis uentris antecedentibus deductionibus sumendo
ergo est initium sorbendi tertia uel quarta uel quinta uel
sexta uel septima die nisi intra id tempus fuerit aegritudo
praeiudicata haec sunt quae in primis partibus libri ordinauit

alias quoque passiones curans in ultima scripturae parte
rursum peripneumoniam atque pleuritim curans haec ait in
peripneumonico et pleuritico oportet inspicere utrumne acuta
febricula atque dolores alterius uel utriusque sint lateris et
utrum ascendente spiritu dolor admoneat et tussicula uel sputa
fuerint abundantia flaua uel liuida ac tenuia uel spumosa uel
florida aut alia qualibet qualitate a supradictis differentia
sic agi oportet ut si dolor pungens penetrans ad iugulum uel
cinctum uel brachia tetenderit uenam incidamus in quacumque
parte facilior fuerit uisa detractionis autem modus conueniens
secundum corporis habitudinem atque temporis aetatis uel
regionis considerationem accipitur plurimam enim
detractionem ostendit celer atque acutus dolor quae usque ad
animi defectionem erit facienda tunc clyster adhibendus
si inferius thorace fuerit dolor et plurimum aegrotanti
distenderit uentrem purgatione utendum sed medio tempore
purgationis hoc est quo uentris officium non cessat nihil
inquit accipiendum sed post perfectam effusionem mulsum ex
aceto exhiberi iubet quod oxymeli uocant item quartanum typum
medicamine curans tribus aliis diebus adhibendum clysterem probat
et si passio non fuerit releuata tunc inquit purgatione
utendum
praecauendum etiam monet donec dies septem intacti febribus
transigant aegrotantes tunc inquit tuto sucum dabimus tenerum
atque paruum at si facilius agere coeperit sputa attestante
spiratione meliore et sine ullo dolore atque ut supra dictum
est cessante febricula paulatim crassiore ac plurimo et bis in
die utendum praecipit suco sin uero non facile haec fuerint
releuata leui potu atque sorbili utemur cibo hoc est suco paruo
et semel in die tempore scilicet quo leuius aeger habuerit
atque id intelligi urinae inquit inspectione tunc dandum sorbile
quidem nec prius tamen quam urina atque sputa uisa fuerint
matura sed si medicatus plurima excluserit necessario paruum
atque tenuem dabimus cibum non enim potest propter
inanitatem somno uel plena affici digestione neque passionis
atque naturae conflictus sustinere quos graeci crises appellant
sed cum corporis defluxio tenuem fecerit aegrotantem retentione
cessante qua naturali uigore corporis nutrimenta tardantur
sucorum nihil ualebit retinere intelligimus autem matura sputa
quando sunt saniei similia item urina cum fuerit rubrior in
erui similitudinem nihil etiam inquit prohibet doloribus
lateris adhibere tepores atque cerotaria et unctionem crurum et
clunium pingui atque calido oleo frequentare praecordia uero
semine lini cataplasmare usque ad papillas

his soranus respondens ait in calefactionibus acres esse
sales ac necessario tumorem prouocare febrem accendere poscam
etiam constringere et stricturam passionis augere item milium
frixum graueolens et nidorosum atque capiti graue maxime acute
febricitantium esse perspicimus spongiis etiam erat melius
quemquam in dimissione patientes partes uaporare atque oleo
calido perfundere
est praeterea improprium ac sine ratione tunc uti phlebotomo
quoties ad superiora dolor tetenderit prohibere autem quoties
ad inferiora descenderit oportet ergo sub hoc argumento neque
difficultate inferiorum impeditos phlebotomare neque etiam
podagricos siquidem inferiora tumere uideantur sed neque
necessario quoties dolor ad superiora tetenderit phlebotomiam
adhibendam uidemus siquidem saepe peiorante uentris fluore hoc
adiutorii genus prohibeatur neque etiam ut ait oportet
interiorem uenam diuidi siquidem et exteriori et media diuisa
corpora releuentur quippe cum e contrario interiorem prohibeant
propter magnitudinem ne tumor augeatur item sanguinis mutatio
iners est detractionis moderationi sicuti de adiutoriis
scribentes demonstrabimus sese denique idem hippocrates impugnat
in consequentibus dicens usque ad animi defectum faciendam
detractionem quod magis uehementer est nocens siquidem sit
periculosa defectio et cum sit temporaliter defectionis causa
sensu carens aegrotans dolore releuatus uidebitur cum resumptus
fuerit rursum dolere cum magis atque magis eiusdem
magnitudinis passiones debilia corpora uehementius afficiant
item purgatiua medicamina quae graeci  uocant
acrimoniae causa stomachum tumentem atque hypezocota membranam
acuunt in tumorem et in periculum uentris effusionem prouocantia
magnificam passionis ingerunt uehementiam nutrire etiam cibo
post medicamen non oportebat pugnat enim purgationi faciundae
illatum cibi nutrimentum quippe cum medicamine corpus
corruptum officii sui careat uiribus mitto etiam quod ex initio
acescere facile ptisanae sucus perspiciatur confectus quippe ex
hordei suco qui sit digestione difficilis dehinc aegrotantis
corpus non ualeat tantum sustinere nutrimentum quantum sanitatis
tempore solitum uidebatur item mulsum ex aceto quod oxymeli
appellauit sine discretione accipimus est etiam immodica usque
ad septimum diem cibi abstinentia quam custodiendam ordinauit
quippe cum nullus uehementiam passionis sustinere ualeat
nisi nutrimento quamuis paruo toleratus et neque in declinatione
passionis aliquid humanius cibo largiatur sed in iisdem
sorbilibus perseuerandum existimat sucis at cum fuerint sputa
segniora tunc ut existimat erit primo aeger nutriendus
quomodo necessario haec declinante passione occurrunt
intoleratum in ceteris relinquendum temporibus aegrotantem
apertissime iudicauit cum semper plurimum utilitatis adiutorium
cibi quam cetera possunt adiutoria largiantur omne etiam
corpus erit unctione coaequandum et non eius particula quippe
cum totum cibo nutriatur ipsa quoque unctio non exserta
anxietatem ingerit aegrotanti atque latentem difficultatem atque
accessione ueniente corpus prouocat in incendium

 ad dioclem  

diocles etiam similiter phlebotomat aegrotantes eadem
discretione adhibita purgat etiam catharcticis medicamentis
quapropter eadem dignus accusatione iudicatur cibum uero
iuuenibus undecima die dandum statuit sed aestatis tempore
elixum magis et frigidum hiemis uero assum atque feruentem est
enim summae imperitiae in ordinandis qualitatibus non passionum
genera sed tempora hiemis uel aestatis attendere scilicet ut
aestate tumore laborantes frigido cibo nutriti altiora
percutiantur

 ad praxagoram  

praxagoras signa docens futurae pleuritidis praecauendum
iubet dando bibendum piper cum mulso ex aceto uel abrotanum aut
absinthium phlebotomat etiam non ultra quintum diem sed eos
qui non perfrictionem incurrerint neque frigido tempore et
neque senes neque debiles corpore ante aegritudinem fuisse
uideantur omnia inquit corpore curanda et fame magis utendum
dandum bibere mulsum ex aceto aliquando etiam hyssopo admixto
item sucum ptisanae sorbilem si celerius quarta die si
tardius sexta atque ex illo quotidie item celerius senibus
atque a sanitate debilibus dehinc usque ad septimum diem uentrem
emolliendum iubet et unctionibus utendum impauide persuadet
atque respirationem inquit intuendam utrum sit calida et odoris
taetri quibus autem redundantia est humorum in uenis
exceptis senibus et a sanitate debilibus helleboro nigro
purgandos existimat item deponendos secunda uel tertia die
aegrotantes in aquam calidam iubet uel utribus eos calefacere
fouendo crura donec dolor excludatur hic uero etiam non futuram
pleuritim ex his quae ordinat efficit omnia enim constrictiua
atque acria esse uidentur ut mulsum ex aceto et piper et
absinthium quae necessario tumores accendunt eo maxime tempore
quo etiam aqua sumpta in qualitatem deuenit fellis ob nimium in
alto feruorem dehinc phlebotomari oportet etiam eos qui ex
frigore incurrisse uidentur et eos qui senilibus annis
uidentur affecti non enim necessario debiles esse probantur
quapropter etiam illos qui in sanitate corporis debilitate
uidebantur affecti exigit enim magnitudo passionis adiutorium
purgatiua uero medicamina quae cathartica appellantur
praerumpunt corpus atque sollicitam eidem passioni solutionem
prouocant item fames tantum noxia quantum refectio commoda
numquam igitur sexta die cibum iudicamus dandum longa est enim
ieiunitas et neque semper quarta die saepe enim etiam tertia
die cibum dabimus item caput implet fit autem hoc ex
aromatibus dehinc calidae aquae fomentatio importuna est et
frigescere facit aegrotantes

 ad asclepiadem  

asclepiades secundo uolumine celerum uel acutarum passionum
pleuriticos phlebotomat praedicens primo ab his quibus locis
consistunt uel commorantur utrum regio adiutorium phlebotomiae
permittat adhiberi se enim uidisse testatur apud athenas atque
urbem romam phlebotomia uexatos uel peius affectos esse
pleuriticos in pario uero atque hellesponto resumptos ac
releuatos prohibet praeterea sitim atque clysterem uel ante
cibum bibere at si inquit oportuerit deducendi uentris
causa adhibendum semel uel secundo clysterem potum dat magis
ac plurimum mulsum aliquando etiam et rutam et hyssopum cum
mulso nocere inquit radicem herbae quam graeci phlomon
uocant quapropter omnino dandam negat uel certe semel dandam
ubi dolor coegerit cibum inquit dandum praecauta secunda die
siquidem alternis admoneantur diebus et quarta siquidem grauior
sit quinta tertia inquit die dabimus sucum et ut saepe
sufficiens semel probauimus dandum at si pulsus defecerint
nutriendos etiam post accessionem quintae diei permittimus
declinante passione uinum damus et uarium cibum
huic soranus occurrens ait semper phlebotomandos pleuriticos
strictura cogente et apud romam denique nos inquit utemur
phlebotomo nulla regionum discretione confusi etenim
quaerendum utrum asclepiades proprietate regionis noceri
suspicatur eos qui fuerint in eadem phlebotomati pleuritici an
uero proprietate passionis ex quibus si primum putat hoc est
regionum proprietate uexari omnes oportuit non solum
pleuriticos uerum etiam synanchicos et qui fuerint
phlebotomia curati et epilepticos etiam quos phlebotomandos
imperat aptissime at si secundum hoc est proprietate passionis
uexari putat non apud romam solum phlebotomatos pleuriticos
sed in omni regione noceri debuit iudicare
clysterem uero recte prohibet propter acrimoniam sed non recte
semel uel secundo adhiberi permittit multo enim melius est
omnino innoxium quicquam quam leuiter nocens hinc etiam phlomi
herbae radicem tamquam natura noxiam reprobans recte semel
adhiberi ubi dolor coegerit dehinc omni ex parte ratione caret
prohibere clysteres tamquam augentes incendia et rutam uel
hyssopum adhibere quae sunt uehementius ardentia ob suae
qualitatis acrimoniam
item mala atque caduca intentione confirmat circa quartum diem
cibum non dandum generaliter ac necessario quintum diem
seruandum his enim qui iugibus afficiuntur febribus quoties
initium ex die sumpserint quarta die necessario dandus est
cibus non aliter quam si maiore hemitritaeo aegrotant et
ex nocte sumpserint initium ipse quoque asclepiades in
phreniticam passionem uenturos grauiter iudicat affici quarta
die neque tuto ante dimissionem declinante accessione dandus ut
existimat cibus est atque semel datum sufficere nisi pulsus
fuerit defectio non enim oportuit uirium debilitate captata
cibum dare cum fuerit nostrae potestatis opportune ante aegrum
quam deficiat reficere uinum etiam et uarium cibum declinante
passione dandum recte consulit sed non suo conueniens iudicio
etenim phreniticis atque lethargis ante declinationem uinum
dedit
 ad themisonem  

at themison alias quidem pleuriticos recte curauit peccauit
autem quarta die cataplasmando dehinc cerotarium apponendo et
ex aliquo uirtutis feruentis ungendo ut sunt  atque ruta
sunt enim acria dehinc cerotarii tempus declinante est passione

 ad heraclidem  

heraclides tarentinus sanguinis existimans abundantiam
secunda die utitur clystere bis aut tertio atque post paululum
phlebotomat conturbans corpora requie indigentia etenim
quaerendum quid magis esse confirmat utrumne fluorem uentris
aut tumorem et retentionem stercorum sed si fluor est hunc
duplicat adhibendo clysteres at si tumor est hunc eorum
duplicat acrimonia credas etiam eandem iniectione suspensam
raptu quodam patientibus aduenire partibus et propterea
uehementius nocere hinc quoque nulla est etiam phlebotomiae
utilitas uexatae etenim tribus clysteribus uires sanguinis
prohibent detractionem dehinc neque omnes neque secunda
necessario phlebotomandi sunt die sicut supra docuimus
cataplasmat etiam aqua solutis pollinibus quod graeci omen lysin
appellant admixto fico uel panace aut chamaepity quorum
complexio ob qualitatis acrimoniam noxia iudicatur probat post
usum cataplasmatis malagma quod apollophanis appellamus siue
polyarchion item sua inuentione conscriptum quae omnia sunt
acerrima et propterea recusanda dat praeterea mulsum
praebibendum in quo praecocta uel praeinfusa fuerit ruta
at si sputa excludi coeperint dat medicamen bibendum quod
conficit ex hyssopo iride et melle si inquit non fuerint
congrue uel sufficienter exclusa addendas absinthii drachmas
sex sed si nausea occurrerit apium uorare iubet aegrotantes uel
oliuam ex aceto mandere haec quoque sunt acria et stomacho
inhaerentia ipse denique tentatione expertus ex supradictis
euersionem fieri stomachi ordinat ob nauseam retinendam
incongruam scilicet quae constringere possint ait enim si
non recesserit sputorum emissio sequenti die inicienda ut quae
excludenda commoueat iris eadem clyster per uentrem detrahi
prouocet noxia noxiis committens siquidem etiam per
clysterem iniecta ex eadem sint materia ex qua sunt ea quae
bibenda ordinauit quo fiet ut commouens tumorem magis faciat
excludenda quae putat retineri
dat etiam iuscellum gallinaceum cum mulso ex uino uel suco
ptisanae quae sunt in corruptionem facilia atque inflantia et
uentrem in fluorem mouentia dari praeterea uinum iubet his qui
fuerint uiribus debiles nisi caput inquit doluerint non
aduertens quia temporis opportunitate permittente omnibus
conuenit dare atque e contrario resistente neque imbecillibus
etenim si ut existimat ualentes uiribus uexat multo magis
imbecillos neque recte sentit ita dandum nisi caput
doluerint dolor enim si prohibet capitis non aliter etiam
lateribus prohibere perspicitur priusquam passio declinauerit
importune datum namque omnia quae patiuntur exagitat nec
solum caput
dicit etiam declinante passione gobiones pisces dandos accedente
profectu etiam carnem atque panem non coniciens quia omnis
acrimonia tussientibus uel spirationis difficultate laborantibus
uel spuentibus sanguinem inimica est etiam declinante passione
simile enim quiddam facit quale contingere uidemus in externis
corporis partibus uulneribus constitutis quae cum sunt adhuc
tenera cicatricis nouitate acrioribus exusta facile
resoluuntur
 de peripneumonia  

consequens atque uicinum est peripneumoniae dicere
curationem quae non ut priores uoluerunt a parte corporis
quae patitur nomen sumpsit sed ab ea quae plus patitur
siquidem neque sine febribus esse uideatur perficiunt hanc
passionem causae quae etiam pleuriticam faciunt ut uenenum
sumptum uel ex opio atque hyoscyamo confecta tussientibus
medicamina uel his similia uirtutibus item catarrhus uel coryza
uel quod est rarissimum synanchica praecedens passio nam
frequentius antecedente pleuritica peripneumonia sequitur quo
fiet ut perniciosior sit antecedente siquidem uexatis prius
uiribus atque adiutoriis ex parte in cassum praerogatis in
secundam ueniant aegri passionem afficiuntur autem iuuenes magis
atque aetatis mediae at senes uel pueri atque mulieres
difficile
hanc igitur quidam diffinientes passionem ut demetrius
herophilus libro duodecimo de passionibus peripneumonia
inquit est tumor in toto pulmonis corpore ex parte enim si
fuerit pleuritis dicitur addere autem debuit cum febribus
siquidem sine his peripneumonia esse non possit
 quae est peripneumoniae intelligentia  

diffinire methodici iuxta sorani iudicium declinant
asclepiadis sectatores aiunt esse peripneumoniam parui temporis
solutionem cum tumore atque febre solutionem inquiunt ob humorum
emissionem parui temporis ad discretionem phthisicae passionis
quae est et ipsa solutionis uel effluentis humoris per
tussiculam exclusio peripneumoniam inquiunt ad discretionem
aliarum passionum parui ut supra diximus temporis solutionem
ingerentium ut oculorum uel aurium adiecerunt etiam cum tumore
atque febre siquidem solutio hoc est eruptio parui temporis ad
pulmonem fiat peripneumonia ad eas partes sine febribus
huic soranus occurrens diffinitioni ait cum semper strictura in
his obtineatur non oportuisse passionem rheumatismum uel
solutionem dici cum tumore sed forte tumorem cum rheumatismo
etenim parua maioribus postponuntur est igitur secundum nos
peripneumonia strictura uehemens atque acuta pulmonis cum sputis
et siti et febricula celeri atque acuta
 quomodo intelligitur peripneumonia  

intelligitur ex his quae concurrunt etenim peripneumonicos
sequentur febres acutae grauedo thoracis et sensus laborantium
quadam difficultate laterum atque medii scapularum iacendi etiam
facultas supinae positionis atque paulo erectior frequens etiam
sedendi delectatio atque supra latus iacendi difficultas ita
ut praefocabilis esse sentiatur uultus rubor tamquam florens
oculorum ueluti pinguis aspectus atque etiam splendor scilicet
in partibus albidis quae praeter pupulam uidentur et magis cum
alterna conuersatione aspiciunt aegrotantes sequitur eosdem
etiam anhelitus celeritas tussicula sanguinolenta atque fellea
uel fumosa iactans sputa et in comparatione pleuriticorum
fuluiora uel spumosiora spiratio difficilis desiderium frigidi
atque plurimi aeris haustu rapiendi frigidi etiam potus
appetitio os siccum lingua aspera ac primo subalbida dehinc
rubra pulsus uehemens et celer anxietas iactatio uigiliae
iuges ingemens atque turbulentus somnus
peiorante passione thorax etiam exstantior fiet accedente
spirationis persecutione cum quodam sibilatu uehementi atque
aspero sequitur etiam colli ac uultus inflatio et oculorum
aut immobilitas aut difficilis motus uisus nubilosus uel
nubilus mentis alienatio articulorum frigidus torpor attestante
liuore lingua crassior atque conductione breuiata sudor
superiorum partium pulsus latens aut formicabilis quem graeci
myrmecizonta uocant in ultimo etiam pectoris resonans stridor
quem rhogmon appellant
at si salutaribus prosperata signis passio coeperit in melius
uergere omnium supradictorum fiet paulatim deductio aliquibus
etiam semel amputata decisio quidam denique in pleuriticam
passionem redeuntes releuati uixerunt accedente dolore et plurima
spirandi difficultate
etenim praedicta quae peripneumoniam designant uel concurrentia
complent sunt haec febres acutae spirationis celeritas ac
difficultas tussicula atque sputorum uaria emissio grauatio
sine ullo dolore aut cum paruo praefocationis sensu est autem
passio generaliter acuta atque strictura suffecta adiuncto leui
humoris fluore quem rheumatismum uocant quo fiet ut magis
stricturam uocemus etiam si dolor non fuerit quippe cum inesse
grauedinem atque pressuram uideamus et asperitatem et siccitatem
et accessionem uel his similia signa
 quis locus in peripneumonicis patitur  

pati in peripneumonicis diocles uenas pulmonis inquit
erasistratus uero arterias praxagoras eas inquit partes pulmonis
pati quae sunt spinae coniunctae etenim omnem inquit pulmonem
pati herophilus si febrem inquit fuerint passi pleuriticam
facit asclepiades uero eas pulmonis partes pati quae arteriae
sunt adhaerentes quas appellant bronchia item apollonius
herophilus inquit ipsius pulmonis uenas atque arterias pati
soranus autem cuius uerissimas apprehensiones latino sermone
describere laboramus totum inquit corpus passione uexari sed
pulmonem uehementius quod quidem aestimatum et non ad expressam
fidem accipiendum iudicauit est etiam inutile curationi
quippe cum nihil obstet locorum neglecta specialis apprehensio
ubi totum corpus laborare senserimus et neque mutabilis sit
adiutoriorum qualitas pro patientibus locis sed talis perseueret
in genere donec passio ipsa perseuerat
manifestum autem ex supradictis quomodo possunt similia quaeque
peripneumonicae passionis internosci accipimus pleuritici enim
uehementi dolore lateris afficiuntur dyspnoeici uero quos
anhelosos dicere poterimus siue suspiriosos sine febribus esse
noscuntur et non solum celeri atque acuta afficiuntur passione
sed aliquando etiam tarda atque obtusa quam graeci chroniam
uocant et cetera
 quomodo curandi sunt peripneumonici  

conuenit peripneumonicos iacere in loco medie lucido atque
calido et ita haberi uel componi ut reclinato leuiter thorace
collocentur ad hoc enim positionis siue schematis genus ipsi
quoque aegrotantes releuantur dehinc abstinentia adhibenda usque
ad primam diatriton si nulla obstiterit urgentior causa
seruandi etiam a somno uigiles accessionis tempore adhibita
articulorum leni atque calida manuum defricatione
calefactionibus etiam lenibus ex pannis utendum tunc cum statum
sumpserit accessio lanarum appositione thoracem secus atque
medio scapularum sed quae sint ex oleo calido ac dulci
expressae
declinante accessione os colluendum ac deinde potus dandus aqua
calida tunc somnus permittendus adhibita etiam phlebotomia
permittentibus uiribus sed si intra diatriton in passionem
uenerint aegrotantes quod quidem est rarissimum erit tum
phlebotomia adhibenda si autem non in ipsa diatrito tunc
unctione dehinc aqua ora fomentamus et damus sorbilem cibum
atque tenuem ex alica etenim ptisana inflationem facit item
oryza constringit simila quoque in initiis grauis est
conficiendus itaque erit ut supra diximus sorbilis sucus melle
atque anetho et oleo at si aeger sorbilia quoque horruerit uel
recusauerit alicam dabimus ex aqua calida aut ouum sorbile tunc
usque ad declinationem totius passionis alternis cibabimus
diebus si uires aegrotantis permiserint
atque ita thoracem cataplasmamus et interscapulam quod
graeci metaphrenon appellant leni scilicet cataplasmate uel
mulso mediocriter decocto aut pane ex aqua calida et polline
atque foenugraeco ex aqua mulsa uel fici aridi decoctione eius
quamquam sit reflata sucositas tamen manet ueluti mellosa
dulcedo tunc cucurbita eisdem locis cum scarificatione
adhibenda sed dimissionis tempore leues autem quas 
appellant etiam in accessione adhibere possumus et frequentes
atque multis partibus tunc uaporatio spongiarum et cataplasmatum
apta etsi sese ad tempus grauari sentiunt aegrotantes eorum
appositionem aegre tolerantes tamen ex his plurimum deinde
commodi consequentur erunt adhibenda angusto scilicet
tempore detracta atque rursum apposita quo etiam tussiculae
mitigetur inquietudo et ea quae egeruntur facilius lapsa sine
ullo tormento reddantur erit decoctum mulsum dandum uel
foenugraeci decoctio cum melle facit etiam nucleorum contritio
mulso admixta uel amylum aqua contritum dabimus etiam eclegmata
sorbilia ex lini semine ac foenugraeci nucleis et melle decocto
et ouorum uitellis confecta
cum statum sumpserit passio gestatione leui utemur cum uero
declinauerit uario nutrimus cibo seruantes ac praecauentes multo
tempore ex liquamine et oleo cibos siquidem tussiculam
commoueant tunc lauacrum adhibemus et ultimo uinum damus
pectori autem atque a tergo circulatim cerotaria apponimus ex
oleo dulci confecta uel cyprino admixta iridis radice decocta uel
meliloto et secundum aliquos sampsucho sed est hoc acerrimum
quamquam sit calidae uirtutis post cerotarium uero apponimus
malagma quod appellatur diachylon uel mnaseu aliqui etiam
adhibuerunt illud quod nileos appellatur item caphisophontis
quae non sunt ita uehementia et propterea permittenda horum sane
compositiones de medicaminibus scribentes interrogationum
docuimus libris
ex antiquis autem erasistratus et herophilus de ista passione
nihil dixerunt hippocrates uero libro regulari quem
diaeteticum uocauit peripneumonicae inquit remedium aptandum ex
cocco atque galbano atque attico melle uel abrotano ex aceto
mulso atque pipere admixto et helleboro nigro summum inquit
est etiam panacem in mulso ex aceto confecto decoquere et
liquatum dare bibendum sed haec somnia soranus esse iudicauit
et propterea reprobanda adiciens quod mulsum ex aceto factum
constringat et sit inconueniens tumori
item diocles ait peripneumonicos qui annum sextum natu
excesserint post iniectionem suco cibari oportere sed fortiores
atque ualidos uiribus leuius imbecilliores uero plenius
omnes tamen communiter parum refici iubet qui ultra annum
quartum decimum fuerint hac passione aegrotantes adhibens
acerrimos clysteres et propterea noxios dehinc sine ratione ad
dierum numerum cibum dandum putat item libro quem de
passionibus atque causis et curationibus scripsit phlebotomandos
dicit et adhibendi tempus tacuit dehinc uentrem commouendum
existimat exagitans atque exsucans interiora addit etiam
unguentum naribus admouendum et sucum scammoniae quam diagridium
appellant et helleborum et opium suco consparsum obsidens
odoramentis perniciosissimis caput usque ad quintum diem
mulsum ex aceto solum dandum praecepit excitans profecto tumorem
constrictiuae uirtutis causa et immoderata abstinentia uires
absumens utitur etiam cum his potionibus uexatiuis absinthio
infuso et thymo decoctis et eisdem dans quoque transuorandum
atque sorbendum passum cum aceto et mulso confectum quae omnia
ut ratio demonstrat sunt acria et propterea tumori contraria
item praxagoras eandem pleuriticorum atque peripneumonicorum
tradidit curationem
asclepiades uero secundo libro celerum uel acutarum passionum
phlebotomiam recusauit siquidem nullo dolore aegrotantes
afficiantur et propterea si fuerit adhibita ex initio sanguis
tenuis atque subtilis exire uideatur sed errans plurimum
ut soranus ait neque enim moderatio detractionis sanguinis
mutatione demonstratur neque etiam solos dolentes phlebotomandos
accipimus sicut idem soranus libris quos de adiutoriis
conscripsit edocuit dehinc ipse asclepiades ait quosdam
peripneumonicos dolere oportuit igitur etiam nunc sicut in
pleuriticis non ex causa reprobare phlebotomiam sed a
commorantibus inquirere utrum in omnibus peripneumonicis obesse
regionaliter uideatur prohibet etiam cataplasmata et
uaporationes quorum est utilissimus usus ob relaxandam
stricturam item reprobat clysteres atque omnia medicamina et
quidem recte sed non suis conueniens placitis in
phreniticis enim clysteres adhibuit item libris quos de uini
datione scripsit in febricitantibus iugibus inquit utendum
clysteribus dat etiam cum aqua mulsa hyssopum uel tragoriganum
et sunt haec acria atque medicosa quae graeci pharmacode
appellant mitescente inquit interea passione cataplasmata
adhibenda atque cibis asperioribus diebus nutriendos aegrotantes
existimat cum nos oporteat saepe leuioribus diebus cibos dare
tunc puriores siquidem dimissiones occurrant
item titus huius sectator bis in die adhibendam inquit
defricationem quam quidem ueluti quassantem in acutis
passionibus reprobamus
themison uero alia quaedam de passione recte composuit sed
peccat iubendo eos secunda uel tertia die gestari quoniam nondum
sumpserit passio statum iubet etiam cum scarificatione
adhiberi cucurbitam declinante accessione cum sit adiutorii
genus destructiuum et propterea proprium dimissionis dat etiam
bibere aquam frigidam uel frigidae uicinam et non est consequens
sorbilibus cibis atque curationi laxatiuae potus constrictiuus
si inquit incensa atque longa fuerit accessio ut ardore ac
siccitate difficultatem faciat excludendi ea quae tussicula
emitti coguntur dabimus pityidas uel nucleos aut cucumeris semen
bibendum cum aqua aut secundum modum collecta et sunt haec
maxime contraria augmenti etenim atque accessionis tempore etiam
aqua quae nullius est qualitatis noxia perspicitur
utitur etiam amygdalis amaris quae ob amaritudinem tumores
uehementius accendunt
item heraclides tarentinus eandem iudicauit curationem
adhibendam quae pleuriticis est ordinata multi empirici
potionibus atque sorbilibus cibis usi sunt item pityida et ruta
et menta et tragorigano et abrotano et pulegio atque origano
alii haec singula alii secum mixta adhibentes sic denique
amylum cum aqua praecoctum atque melle mixta admiscuerunt tunc
amygdala amara et haec sorbilia mouent ramo hyssopi dant etiam
irin et gentianam decoctam cum pulegio et anagallide herba et
eryngio et marrubio et his similibus quae omnia ratione
circumscripta reprobanda sunt
 de cardiacis  

cardiacam passionem aiunt quidam duplici significatione
nuncupari communi et propria sed communem dicunt eam quae
substantiam in stomacho atque ore uentris habuerit ubi etiam
mordicatio sequitur supradictarum partium ut hippocrates primo
et secundo libro epidemion commemorat et erasistratus libris
quos de uentre scripsit propriam autem dicunt eam quae cum
sudore fuerit atque pulsu imbecillo de qua nunc dicere
suscepimus

nomen autem haec sumpsit passio ut quidam uolunt a parte
corporis quae patitur siquidem putent principaliter cordis esse
aegritudinem alii uero aliter sentiunt siquidem uulgus quadam
consuetudine propria atque dominantia magnis nominibus
appellet ut magnum mare sacrum mare atque luem deificam uel
epilepticam passionem est igitur in nobis proprium atque uigens
et dominium uitae continens cor quapropter tamquam magna passio
quae summae potestatis habet nomen sumpsit

 quid est cardiaca passio uel quomodo eius agnitio tradenda  

definitiones enim soranus dicere declinauit cognitio igitur
siue intelligentia eius passionis ab artemidoro sidensi
erasistrati sectatore tradita est hoc modo cardiaca inquit
passio est tumor secundum cor item asclepiadis sectatores
aiunt tumorem secundum cor corpusculorum coaceruatione siue
obtrusione effectum
soranus uero cuius haec sunt tumoris inquit signum nullum
subesse quod in cardiacis uideatur item cor pati non ualde
plurimis probabile uidetur sed ait cardiacam esse passionem
solutionem celerem atque acutam qua disici corpora per omnes
uiarum particulas apprehendit fit autem magis aestatis
tempore atque in uiris potius quam in mulieribus et calidis atque
iuuenibus corporibus uel habitudine plenis et exercitis sed
praecedentes causae quibus haec passio sufficitur multae atque
uariae sunt magis autem iugis indigestio uel uinolentia aut post
cibum lauacra aut post cenam uomitus aut maestitudo uel timor
in quae consentiens corpus soluitur in sudores emergit autem
frequentius quinta uel sexta die in febribus continuis uel
ardentibus atque flammatis
 quomodo intelligimus eos qui in cardiacam uenire possunt aut
etiam in ipsa constitutos  

intelligimus eos qui in cardiacam passionem decliues atque
proni uidentur et eos qui sunt iam in eadem constituti ex his
signis quae concurrunt sequitur enim in passionem pronos febris
acuta atque celerrima et flammosa pulsus celer densus humilis
et quasi humectus toto accessionis tempore aliquando etiam
usque ad dimissionem ut etiam si feruoris releuatio fuerit
quadam circumscriptione collecta non tamen simili profectu
pulsus quoque erigi uideatur quippe cum magis sui comparatione
demersior esse noscatur aliquando etiam et inordinatus occurrit
sed non ita ut deficiens intelligatur sed celeritate coactus
implicatis saltibus ordinis careat modo sequitur etiam
fastidium sitis immodica somnus paruus et facilis in
suscitationem hallucinatio hebetudo iactatio item genuum
gelidus stupor atque cubitorum et tibiarum crescente accessione
uel usque ad eius finem haec concurrunt aliquando non
praeuexatis uiribus sed ratione passionis effecta aliquando
uero praeuexatis ob nimiam sanguinis detractionem uel uentris
coaceruatam effusionem uel cuiusque materiae corporis immoderatam
eliquationem ut peiorantibus febribus dissolutio fiat addunt
uel attendunt quidam etiam aeris aestus uel utrum temporaliter
abundent solutiones aut aeger sit lactea corporis habitudine uel
communiter si tenerum atque albidum et diffusum ac pingue
habuerit corpus et aquatum colorem sitne etiam hac passione
tentari consuetus sed haec ut soranus ait sunt incerta et
instabilia
at uero si iam fuerit praesens sequitur aegros articulorum
frigidus torpor aliquando etiam omnium crurum uel manuum aut
totius corporis pulsus densus celer paruus imbecillis inanis
et quasi fluens increscente passione etiam demersus obscurus
tremulus et formicabilis et inordinatus ac deserens attestante
hallucinatione desponsione cum uigiliis iugibus et quibusdam
repentinus atque coaceruatus per totum corpus sudor quibusdam
uero primum ceruice tenus et uultus paruus tenuis aquatus
dehinc per totum ut supra diximus corpus plurimus tunc crassus
et tractuosus atque uiscosus uel male redolens tamquam lotura
carnis respiratio parua atque anhela et insustentabilis et per
profectum rara locutio ac tremula ora pallida oculi
concaui thoracis grauedo debilitatis causa animi defectus
imminentibus accessionibus aliquando etiam translatis lingua
humecta aliquibus uero ob complexionem tumoris parui in
uisceribus constituti arida atque sicca attestante desiderio
frigidi potus deficiente aegro uisus obscuritas articulorum
liuor unguium uncatio quam gryposin uocant et plurimis mentis
integer sensus quibusdam uero falsitas intellectus cordis
saltus crebrior dehinc deficiens corporis superficies rugosa et
ea quae pereuntibus frequenter occurrunt ut solutio uentris
perniciosum etiam signum est inuoluntaria lacrimatio hoc
est sine ulla ratione uel oculorum ex aliqua parte saniosa
atque purulenta similitudo uel ex oculi circulo qui nigro cum
colore apparet nata albedo quae in unguis similitudinem uel
nascentis uel crescentis lunae cornibus respondens paulatim sumat
augmentum hanc graeci  uocauerunt item coaceruata atque
non masticata cibi transuoratio cum quodam sonitu perniciem
denuntiat et magis si immutata atque indigesta post sumptionem
fuerint immorata plurimo tempore et tamquam in utriculo moto
uentre sonitum reddant quem graeci  uocauerunt est
enim signum mortuorum corporum ut tamquam inanimato atque
insensibili tegmine cibus depositus uideatur peius etiam omnibus
cibi sumptionibus priuari fastidio atque omnino accipienda
recusare uel etiam uinum non appetere aut post acceptum cibum
grauari potius uel febrire tunc rursum in solutionem recurrere
aut leuiter resumptum celeriter restringi uel accepta reicere
et uentrem fluere aut labiorum pati tremorem mordere etiam in
accipiendo cibo uel potu cochlearia uel poculorum labra etenim
deficientis spiritus est signum tamquam lassantis nec ualentis
oris partes attollere sed morsibus inuoluntariis succumbere

est etiam grauius diaphoreticum delirare siquidem neque
uini datione neque uarietate ciborum ad subleuandas uires
constantius uti possumus item grauius est post dationem ac
resumptionem rursum in febres recurrere tunc cum quadam
maestitudine latenter disici per sudorem atque marcere etenim
solubile ac dimissum fit aegrotantibus corpusculi robur atque
uultus uisus obtusus lingua aspera et arida praecordiorum
etiam raptus ad superiora et post cibum grauatio sic enim
aegrotantes multis diebus marcore quodam demersi moriuntur
neque enim paruo atque simplici cibo sufficienter refici
possunt neque multo ac solido ualent intolerata occurrere
digestione in quibusdam etiam sine sudore uires soluuntur et
naturalis uigor disiectione occulta quam graeci 
 uocant extinguitur cum omnis corporis habitudo
laxior atque dimissa et friabilis fuerit facta
at si in salutaria signa uenire coeperint aegrotantes pulsus
resurgit corporis frigus frangitur et difficultas respirationis
minuitur accedente animi quadam securitate et post sumptionem
cibi uirium profectu somnus quoque altior tamquam post laborem
dormientium
 utrumne febricitent cardiaci  

quaeritur etiam utrum cardiaci febricitent et plurimi
quidem ante asclepiadem febricitare cardiacos negauerunt alii
uero contraria dixerunt ut apollophanes erasistrati sectator
item asclepiades plurimos inquit non febricitare libris enim
quos ad erasistratum fecit et appellauit contradictorios dico
inquit cardiacos non febricitare sed secundo libro oxeon non
inquit febricitare frequenter cardiacos item themison et
thessalus demetrius apameus quosdam febricitare aiunt quosdam
negauerunt demetrius uero apameus incipiente inquit passione
atque crescente omnes febricitare post uero cum uehementescere
coeperit passio febris recedere fertur igitur qui nullum
aiunt febricitare cardiacum dicunt quod febricitantibus
plurimus necessario feruor adsit et grauedo cum difficili motu
corporis et ariditas uel tamquam uulnerationis singularum uiarum
sensus et rubor atque extentio praecordiorum nihil inquiunt
horum in cardiacis incurrere quapropter neque febricitare
probantur dehinc secundum asclepiadem febricula est feruor
plurimus in omnibus siue plurimis corporis partibus cum mutatione
pulsus in uehementiam ob obtrusionem facta at in cardiacis
neque maior est pulsus sed magis humilis neque uehemens sed
magis imbecillus neque feruor plurimus sed magis in aliis
paruus corporis partibus in mediis omnino leuissimus
utendum igitur clysteribus in his qui sine febribus
fuerint iubet constantissime quidam uero conclusioni uiarum
causam febrium ascribentes aiunt disiectionem siue diaphoresin
diraratis partibus fieri totius corporis uiis uero febrem
densatis quarum ex affricatione quadam nasci ac proficisci
feruorem
apollophanes omnes inquit cardiacos febricitare secundum
erasistratum siquidem cardiaca passio ex cordis tumore fieri
uideatur febricula quoque magni tumoris fit ex causa item
aliqui nouelli scriptores aiunt signum esse periculosae passionis
non sine febribus aegrotare atque malignas passiones
accedentibus fieri febribus tunc diaphoresin uenire uel
cessantibus sudoribus perseuerare febrium reliquias  sed
haec utraque soranus excludit nam primo dicto respondens ait
aliud esse signum aliud accidens nam signum neque recedit et
semper significato coniunctum est accidens autem quod graeci
symptoma uocant nunc aduenit nunc recedit ex quibus esse
intelligimus singula quae febricitantium accidentia dixerunt ut
corporis difficilem motum grauedinem tensionem praecordiorum
etenim aliqui febricitantes nulla ex ipsis patiuntur si
febricula secundum solutionem fuerit facta sed feruor mordicans
atque febrem designans tamquam ex alto quibusdam cardiacis inest
asclepiades ait secundo libro acutarum uel celerum passionum non
semper sed frequenter ex febricula fieri hanc passionem at
si omnes cardiacos sine febribus esse uoluerit siquidem non
adsint secundum ipsum febrium signa respondere poterimus eum
peccare non uidendo uera febrium signa nam manifeste atque
prompte in initiis accessionis articuli frigidi reperiuntur et
pulsus humilis et imbecillus quod secundo poterit obici quo
putant densitatem uiarum esse febrium causam
item aliqui aiunt complexa aegritudine aegrotare cardiacos qui
cum febribus fuerint atque ita cum aliae fuerint uiae laxatae
aliae densatae raritate diaphoresis fiat densitate uel
affricatione febricula nos uero sorani sequentes iudicium ex
solutione absoluta fieri febres accipimus hoc est raritate
uiarum ut et ipsis est consequens sicut libris de febribus
docuit item erasistrati sectatoribus respondebimus falsum
esse omnes febres ex tumore fieri siquidem quaedam fiant
solutione at si hoc parum etiam probauerint cardiacam tamen
nullo ex tumore fieri non negabunt nam cum sint aegrotantes
integro iudicio mentis et nullo sensu doloris uel ceteris
stricturae signis afficiantur cordis inesse tumorem erit
falsissimum atque omnes cardiacos febricitare
sed neque periculosas passiones signo febrium designari recte
dixerunt est enim cholerica grauis atque periculosa passio quae
numquam cum febribus fiet antecedere autem febres cardiacam
passionem uerum est sed aliquando sudoribus solui sicut etiam
tumor soluitur in humorem purulentum conuersus collectione
suffecta falsum etiam esse perspicimus cessantibus
sudoribus manere febriculae reliquias plerique enim sine
febribus reperiuntur
dicimus igitur sicut omnes nostri methodici quosdam sine
febribus quosdam cum febribus esse cardiacos ut eos qui
sanguinis emissione soluuntur quosdam uero febricitare namque
inanibus et celatis locis uel supra quae iacuerint antea
apposita manu tarda perseueratione occurrit plurimus et mordicans
ascendens feruor ex alto febrium referens signum attestante
anhelatione feruenti cum delectatione frigidi potus quibusdam
etiam lingua sicca atque aspera inuenitur
 quis in cardiacis locus principaliter patitur  

praepati in cardiacis erasistratus et asclepiades cor
dixerunt alii membranam quae cor circumtegit alii diaphragma
hoc est membranam quae a uisceribus discernit intestina alii
stomachum alii pulmonem atque iecur sed hi qui cor pati
dixerunt aiunt primo ipsius se nominis testimonio iuuari
siquidem ideo cardiaca dicatur passio quod ex cordis ueniat
causa  nam cardian graeci cor uocauerunt  secundo quod eidem
cordi in ipsa passione constitutis saltus inesse uideatur atque
in sinistra parte secundum papillam thoracis grauedo tertio
ipsius passionis magnitudo quae fieri non posset nisi aliqua
corporis parte principali atque propria patiente est autem cor
praestans atque salutaris corporis particula praeministrans
omnibus sanguinem membris atque spiritum

sed his quidam occurrentes primae propositioni responderunt
quod passio a magnitudine nomen sumpserit secundae quomodo
similis arteriarum cordis est motus grauedo etiam quibusdam
cardiacis occurrit in toto thorace et non solum in sinistra
parte quae si fuerit poterit hypezocote membrana patiente
fuisse suffecta uel cuiusquam alterius uicinantis partis
corporis si locis ascribendae sunt causae tertio dictae
respondentes aiunt multas fieri periculosas passiones quae non
patientis cordis habeant causas non enim ubi magna fuerit
passio necessario propriam corporis partem pati accipimus
quippe cum omnes partes propriae sint corpori
alii uero propterea magis falsum dicunt esse cor ista passione
uexari siquidem eorum testimonio qui hoc asseuerant sit
propria pars atque principalis saluti et propterea mox pati
coeperit morte praeueniat sensum uulnerata denique cum fuerit
statim atque sine ulla mora mors uulneris antecedit effectum at
si multo paruissime fuerit laesa nihilo minus mortem necessario
perfecit et non similiter ceteris partibus aut emoritur aut
durescit aut in paralysim soluitur
sed his rursum primi respondentes aiunt quod uulneratum cor
celerius interficiat siquidem multis ante praecisis partibus
uulnus possit accipere et pomposa atque coaceruata sanguinis fiat
effusio nec tamen diaphoresis quod autem neque emoritur neque
edurescit neque paralysi afficitur argumentum est quidem non
omnino cor pati negans sed leuiter pati si enim ceteris
similiter partibus corporis est natura confectum iisdem
necessario similes sustinet causas  nos uero cum sorani
iudicio totum uidemus corpus in solutionem laxari totum
necessario pati accipimus et neque ualde nobis de praepatienti
loco certandum est ne in occulta quaestione uersemur non enim
aut significatio aut curatio secundum haec differenter accipitur
cum oporteat omnibus corporis partibus adiutoria prolatari
aliqui denique alios ex corde alios ex membrana quae cor
circumtegit aiunt diaphoresi uexari et propterea eos qui ex
membrana cordis soluuntur adiuncto dolore laborare qui
punctionibus crebris aegrum afficiat eos uero qui ex corde
grauedinem solam sustinere sed his quoque respondemus quomodo
signa sibi quae fingunt uera existimant esse cum oporteat
sicuti supra diximus patientibus quibusque uicinis atque
continguis cordi aliquando stimulantem dolorem aliquando
grauedinem consequi
 quomodo discernimus cardiacos ab his qui in stomacho patiente
sudauerint  

quoniam plerisque stomachicis adest in accessione sudor
atque articulorum frigus cum paruo pulsu et animi defectu et
pallore quae omnia sunt communia cum cardiacis horum quoque
discretionem faciendam existimo asclepiades igitur haec
discernens ait cardiacos atque eos qui stomachi supinitate
decoquuntur ita internosci quod in cardiacis omnis pulsus sit
paruissimus atque imbecillus cordis uero saltus maior et
uehemens cum grauedine thoracis atque spiratione praefocabili in
his uero qui stomacho patiente deficiunt atque coaceruatis
ceteris arteriis pulsus cordis imbecillus inuenitur exceptis
ceteris accidentibus quae symptomata graeci uocauerunt
nos uero magnitudinem pulsus in corde fieri cardiacis non
inuenimus quippe cum cor ipsum pati sit existimabile potius
quam uerum grauantur quidem thorace atque praefocabili
spiramento respirant quidam stomacho patiente cum defectione
uirium fuerunt depurgati atque rursum cardiaci quidam nulla
spiramenti praefocatione iactantur dicendum itaque stomacho nunc
tumente nunc deficiente in tumore feruorem atque dolorem fieri
sub his partibus pectoris quae costis teguntur uel ex aduerso
inter palas aliquando etiam post cibum pressuram at uero si
defectione fuerit stomachus affectus fluor sequitur saliuarum et
humecta callositas et nausea uel uomitus liquidorum atque cibi
frigus etiam articulorum
initio enim nunc feruore nunc frigore afficiuntur in
cardiacis uero neque dolor neque post cibum grauedo neque uomitus
esse perspicitur et torpor frigidus idem atque aequalis
perseuerat dehinc sudor aliquando cardiacis crassus excluditur
et male redolens ut saniem uel cruorem simulet his uero qui
stomacho patiuntur tenuis omnino atque aquatus sudor inuenitur
item animi defectio stomacho patiente incipiente magis
accessione fiet cardiacis uero recedente at si uero utraeque
passiones eodem concurrerint tempore obscuratur discretionis
fides sed nihil curatio impeditur siquidem iisdem adiutoriis
curentur
item in cholericis et tetanicis uel tumentibus aut matrice
praefocatis plurimus sequitur sudor adiuncto frigido torpore qui
ita discernitur cum singularum passionum fuerit consideratio
perspecta in alia enim uomitum in alia colla inclinari in alia
matricem tumere in alia tumorem uehementem esse necesse est
at si nihil ex antecedentibus causis quae passionem facere
ualent fuerit repertum si tamen praesens atque prouocata
corporis solutio quae cardiacam designet certo inesse passionem
dicimus nec satis necessarium unde illa solutio uenerit
inuenire non enim curatio pro differentia antecedentium causarum
mutanda accipitur
uocatur autem secundum aliquos quaedam passio etiam cardimona
quam graeci cardiogmon uocauerunt quam necessario sequitur dolor
oris uentris quem plurimi idiotae cordis dolorem uocauerunt
generaliter autem cardiaca passio est solutionis atque una
acutarum et uehementium passionum sed aliquando huic miscentur
quaedam stricturae accidentia ut tensio uel tumor partium
mediarum quae non speciali concursu ac significatione sint
cardiacis ascribenda
 quomodo discernimus cardiacos ab his qui prospero sudore
liberantur quem graeci criticum uocant  

quomodo etiam prosperi sudores quos graeci criticos uocant
habent quiddam circa uisum similitudinis cum cardiacis ob ipsam
redundantiam quippe in solutionem uehementium uel continuarum
febrium salutari motu uenientes utile duximus eorum ponere
discretionem multi etenim imperiti medici prosperos atque
mediocres sudores constringentes morbosa aegrotantibus
reddiderunt corpora diaphoreticos adiuuantes causa mortis
exstiterunt quare eorum differentiam necessario ducimus
ordinandam quae uaria ratione colligitur nam primo ex
praeteritis dehinc ex genere passionum et magnitudine et
temporibus et sudoris ipsius ordine et quantitate et qualitate
significatio firmatur

ex praeteritis inquam cum consideramus utrum signa futuri
sudoris diaphoretici an salutaris praecesserint ex genere
passionum cum qualitatem attendimus passionis si enim solutio
inest sudor etiam inutilis ac diaphoreticus esse monstratur sin
uero strictura inest attendenda magnitudo parua enim passio
diaphoresim pati non potest si autem magna fuerit attendendum
tempus in statu enim totius passionis atque temporalis
accessionis uel limpida dimissione criticus magis sudor
ostenditur in initio autem uel augmento perniciosus
ex ordine inquam sudoris ipsius aequalis enim bonus inaequalis
malus sudor iudicatur ex quantitate signum accipimus
moderationem considerantes modicus enim sudor bonus immodicus
malus accipitur sed denique sudantes excessa moderatione
diaphoresin incurrerunt ex qualitate autem significationem
accipimus cum tactus iudicium adhibemus salutaris enim sudor
calidus tenuis et non male redolens probatur perniciosus autem
sudor frigidus et sucidus et male redolens atque putridae
carnis similis inuenitur
dehinc ex praesentibus atque concurrentibus signis confirmanda
significatio nam diaphoreticis magis paruus atque creber et
imbecillis et inanis pulsus inuenitur thorax etiam grauatus cum
respiratione frequenti et iactatione ac desponsione animi uocis
etiam tenuitate attestante pallore recte autem sudantibus pulsus
erectior respiratio facilior ac leuior efficitur et in somnum
prona delectatio et omnium aduersorum minutio cum animi atque
corporis releuatione
 quomodo curandi sunt cardiaci  

dehinc cardiacorum ordinamus curationem deridendi etenim
sunt qui hoc passionis genus incurabile iudicantes reliquerunt
multos enim omnes medici iuxta sententiam sorani liberari
uidemus liuore namque commoti argumentatione turpi aiunt quidam
eos liberari non qui sint sed uideantur esse cardiaci
quapropter sorani nos iudicium seruantes iacere facimus locis
refrigerantibus atque umbrosis et obscuris ut sunt plerumque
hypogea uel speluncosa atque ad aquiloniam partem conclusa uel
certe solis tactu difficilia semper enim atque magis in ista
passione solem praecauendum accipimus et propterea uehementiae
eius ingressum si qua ex parte uenerit prohibemus
conuenit etiam neque maiora loca esse solubilibus enim
plurimus aer esse perspicitur sed neque satis breuia sunt enim
praefocabilia et quae facile feruorem ex ingressu hominum
concipiant quos naturalis spiratio aerem accipere atque reddere
anhelitus raptu necessario cogit
denique si non fuerit naturaliter frigidus locus hunc
affectabimus specularia detrahentes nisi sol obstiterit aut
aeris inaequalitas adiungitur frigori inducto purgatior aer
ingrediens locum qui sua nouitate ac miti accessu reficiat
aegrotantem flabellis etiam latenter aerem frigerandum dicimus
aqua frigida aspergentes solum et ea quae influxione sui quam
graeci aporrhoeam uocant spirationem facilem aegrotantibus
facere ualent circumproici iubemus quae tamen sine ullo
percussu atque odore graui ualeant aerem facere constrictiuum ut
uitis folia aut myrti aut quercus et pini atque lentisci et mali
punici uel rosae atque his similium decocto denique
supradictarum materiarum liquore frigido tamen terram
perfundimus sic enim corporis fluor aeris occurrentis afflatu
densatus prohibetur
cooperimenta praeterea atque stramenta tenera et tritiora
probamus etenim noua uaporatione sui corpora resoluunt
generaliter autem ipsa lecti concubatio neque dura siquidem
uigilias faciat neque satis mollis ut est floccorum uel leuium
plumarum erit procuranda etenim recessu facili corpori
cedens utrimque orarum circumleuigat tegmina quae amplexu
quodam corpus cingendo uaporationes sui resoluant denique
etiam cum fuerint molliores erunt coarctanda straminum
uelamento ne facili ut supra diximus recessu concaua faciant
stramina lecti etiam latitudo atque spatium tantum probatur
quantum sufficiat aegro alterna conuersatione alterius loci
frigus accipere ac deserti uapore carere quo mutua uice semper
ueluti noua repetendo frigida inueniat ut sine ulla lectorum
mutatione in eodem lecto mutatio fieri uideatur in altera
enim parte aegro constituto alteram sternere poterimus quippe
cum saepe translati aegrotantes ex lecto ad lectum senserint
defectionem atque paruo motu asperata passionis fuerit magnitudo
tunc amplexu atque ligatione paulo tenaci utemur articulorum
iubentes eos quiescere non solum corporis officio sed si fieri
poterit etiam cura animorum lecto mutato ad grabata aegros
transferendo augetur enim solutio meatu quolibet multum denique
sanguine fluentibus prodesse immobilitas ualuit
in statu autem accessionis fouendum dicimus caput oleo
frigido atque hispano recenti adhibito etiam aequali motu aeris
accomodato densantur enim corpora aeris motu percussa atque
plurimus sudor non solum cedentis aeris uerum etiam irruentis
tamquam repercussus abstinetur utendum etiam spongiis teneris
ex aqua frigida expressis quibus ora atque colla aegrotantes
circumtegentibus uirium resumptionem faciamus temporum
interuallis innouantes tunc totum etiam pectus atque oris partes
eodem modo praecuramus frigidae infundentes spongias
admiscentes etiam aceti quiddam ac iugiter mutantes ne
perseueratione tactus ex uapore tepescant et amisso frigore non
ualeant facere densitatem

aliquando etiam linteola tenuia tingentes similiter aut suco
plantaginis aut polygonii aut portulacae aut herbae pulicariae
uel semper uiuentis aut myrti aut rubi comae aut rosarum uel mali
punici decoctionibus aut hypocistidis herbae aut acaciae
resolutae ex posca aut oleo hispano uel lentiscino pectori atque
ori uentris apponimus at si sudorum perseuerauerit fluor
probandam etiam asperginem quae suo frigore ac propria uirtute
uel obstrusione constringat iudicamus cuius generis
frigerantia atque obtrudentia tactu et densantia sunt haec terra
samia et cimolia frigerantia uero rosa arida contusa atque
creta mixta etiam alumen scissum plumbum exustum atque lotum
gypsum atque mala punica oenanthe acantha aegyptia quam nos
latine spinam aegypticam dicere poterimus haec singula
commixta atque corpori aspersa per linteolum rarum sudantibus
locis uel omnibus locis prodesse probantur oportet autem haec
singula diligenter conteri atque ad summam tenuitatem deduci ut
patientibus irruentia uiis ingressu quodam uehementem faciant
constrictionem et nulla corpus asperitate afficiant qua possit
aeger aliter inquietari hinc namque commotus thessalus unus e
principibus nostris eorum usum iudicauit cohibendum etenim
recte quoque ualentibus inquit parua cuiusquam asperitas
contagio uigilias facere solet et stramentis irruens terga
iacentium uel alias corporis partes lacessendo inquietat

est autem possibile ex supradictis et oleo hispano aut alio
similis uirtutis unctionem facere constrictiuam non
irrationabiliter namque plurimi medici ad retinendos sudores
mannam thuris oui alboribus conterentes ita ut crassitudinem
mellis similarent tota corpora perunxerunt retenta etenim ut
ita dixerim his uirtutibus corporis superficie necessario
solutio constringetur probamus etiam cataplasmata eiusdem
uirtutis sed alia simplicia alia ex simplicibus composita uel
uariata pro magnitudine etenim passionis extendi atque minui
uirtutes medicaminum debent ex quibus sunt haec palmulae
nucales quas cariotas appellant tritae cum oleo hispano aut
myrteo aut lentiscino aut melino aut roseo asperso admotoque uel
polenta praeterea et palmulae saepe uino infusae aut aceto aut
posca uehementius profuerunt utemur etiam praeinfusis thebaicis
palmulis et malis cydoniis elixis singularibus uel admixto amylo
diligenter contrito atque creto cogente passione etiam galla
tusa atque creta miscenda erit uel acacia uel alumen et
hypocistidis sucus aut rhus syriacus cataplasmatibus aliis
simillimae uirtutis ut palmulis et malis contritis singularibus
uel cum altero ex his uel uitis foliis atque amylo et rubi quam
graeci baton appellant uirgultis contusis et contritis
myrto etiam et polygonio et semperuiua herba quam aizoon
uocant et plantagine et rosa et uua lupina et portulaca et
intybo cum polenta uel palmulis et pane
horum singula apponenda sunt pectori aegrotantis et praecordiis
ac frequentissime mutanda quo frigida perseuerent atque extenta
medeantur possunt etiam rhus syriaci sextariis quattuor infusi
die atque nocte in aquae sextariis uiginti decoqui donec quarta
liquoris remaneat atque ita colandus ac rursum coquendus horis
duabus donec coagulata omnia fiant inductibiliaque et quae
digitis conuoluta nullam corpori infectionem dimittant ut unam
uel eandem qualitatem sufficiant similiter enim imposita
constringunt fluida atque laxata corpora et stomachi uigorem
repraesentant
at si tumor aliquis in praecordiis fuerit non sine praecautione
erit cataplasmatibus localibus utendum supradictis denique erit
panis admiscendus quo nimietas constrictiuae uirtutis
temperetur at si plurimus fuerit tumor adhibendum simplicis
pollinis cataplasma siue panis infusi quod graeci omen lysin
uocant iisdem scilicet locis sed neque calidum ne corpus
prouocet in sudorem
nos denique iuxta sorani iudicium praecordiis imponere hoc
cataplasmatis genus solemus palmulas quas graeci patetos
uocant conterentes cum melle leuiter praecocto asperso lini
semine atque contrito ita ut qualitatem faciat inductibilem et
ut saepe diximus quae attrectata manibus nihil de se
inquinamenti dimittat graeci denique amolynton uocauerunt tunc
linteolo illitum apponimus medicamen utimur etiam pane cum
palmulis atque secundum pectus uel thoracem prioribus et a tergo
partibus aliqua ex supradictis apponimus
potum dabimus frigidum paruum atque paulatim ne liquoris
multitudine corpus irrigatum laxetur sed magis tactu frigidae
qualitatis densetur tempus autem cibandi si adiuncta febricula
diaphoresi fuerit erit ex feruore corporis accipiendum sicut
primo libro de febribus scribentes docuimus at si sine febribus
fuerit passio ex pulsu signum accipere poterimus cum leuiter
erectum senserimus atque alia concurrentia fuerint leuigata
etenim numquam aegros nutrire potest accessionis tempore quicquam
datum quippe cum magis opprimat atque anxium faciat
aegrotantem

quapropter affectandum artis industria aliis ex rebus uires
usque ad dimissionis tempus seruare et ita cibo nutrire utimur
namque odoramentis haec enim sensim quodam nutrimento reficiunt
ac resumunt latentem adiectionem corporis facientia et cum quadam
constrictione ac densitate denique neque simpliciter aut
indiscrete omnibus debemus bene olentibus uti odoramentis aut
omnibus acrioribus alia etenim percutiunt alia diaphoresim
prouocant in fluorem sit igitur polenta infusa atque panis assus
aceto infusus uel mala cydonia aut myrta et his similia
haec enim defectu exstinctam corporis fortitudinem retinent
sicut ratio probat atque democriti dilatae mortis exemplum fama
uulgatum utendum etiam mulso bene decocto ne uentrem fluidum
faciat oportet namque tribus sextariis etiam tres uncias mellis
admiscere et ad tertiam decoquere partem et exinde singulos dare
cyathos bibendos sic enim corporis seruabimus uires usque ad
cibi tempus aliquando etiam pira concoquenda duracina quae
crustumina uocant uel cydonia mala cum nondum audemus quicquam
de uino dando tentare his utemur quae leniora procul dubio
probantur erit enim suaue atque stomachum reficiens et
constringens supradictum mulsum
tunc cum cibandi tempus uenerit quod plurima cum cautione erit
apprehendendum siquidem plerisque ex initio accessionis febrium
sudores concurrant plerisque etiam in statu aut declinatione
cum itaque inhumectum atque siccum fuerit corpus erit
praecurandum unctione olei frigidi lentiscini aut hispani ora
etiam fouenda aqua frigida ex spongia singulis partibus
attrectatis tunc collutione oris aqua frigida dentium limus
detergendus dandus cibus simplex sed aliquantulum coagulatus ac
frigidus ne statim sudorem corpori moueat adiectus sit
autem eius materia panis ex aqua frigida diligenter elutus ut
sui careat difficultate itemque oryza et alica ex aqua frigida
uel suauitatis causa quiddam decocti mellis admixtum pultes
etiam non oleatae oua hapala at si uires minime fuerint
reparatae febribus declinantibus ut totius passionis minui
magnitudinem demonstrent uarius est dandus cibus ut cum
praedictis demus aliquid pomorum ut pira duracina et cetera
quae stringere ualent et uini similitudinem seruant sed
haec nunc cocta nunc sincera dare debemus mala etiam cydonia
atque ea quae orbiculata uocant et mespila et paleales uuas uel
pensiles quae iamdudum fuerint siccatae et damascena carnis
etiam quiddam sed neque indigestibilis neque difficilis neque
pinguis neque bromosae sed eius quae sit et digestione facilis
et corporis densabilis ac nutribilis et sufficiens leuamento
fortitudinis exstinctae ut sunt pulli columbarum uel gallinae
pastae assae perdices attagenes quorum omnium pectora magis
offerenda et horum interius cocta ac tenuiter accurata ex oleo
et aqua et anetho et sale facile enim corrumpunt curiosae atque
grauabiles conditurae item si friabilis fuerit caro assata
tamquam cornea efficitur quapropter si quisquam delectatione
affectus accurari uoluerit erit primo coquenda tunc assanda
dandi etiam porcini pedes ora auriculae et summitates
articulorum dandum etiam cerebrum et uulua dehinc haedina caro
uel mollium caprearum uel siluestrium caprarum aut aprorum
clunes quas graeci  uocant item ex mari mullos
squillas banchos acus labraces at si fastidiosi fuerint
aegrotantes damus spondylos et conchylia bucina peloridas si
haec omnia fastidio erunt dabimus ostrea et echinos item olerum
intuba plantaginem asparagos si neque ita uires
surrexerint tamquam in continuationem humaniorem indulgentiam
pro dedignatione passionis accipientes ad uini dationem
descendimus quod ita summum generaliter probamus ut album atque
non confusum et subausterum et medii temporis eligamus qualia
saepe ita uina probantur quae surrentina dicuntur uel falerna et
trifolina uel albana quae in italia nata probantur item graeca
chia et lesbia at si febres tenuerint corpus leuiora atque
tenuiora offerenda erunt uina ut sunt in italia sabina et
tiburtina et gentiliter surrentina appellata uel in asia
tripolitica at si febres nihil obstiterint erit melius
surrentinum uel trifolinum atque albanum si uehementer corpus in
solutionem disici uiderimus et frigido torpore uexari sine ulla
febricula dabimus nutribiliora ac firmiora uina ut setinum et
falernum sunt enim haec efficacia et quae facilius omnia quae
de uino speramus accelerent sufficientia fortificare et totam
releuare habitudinem corporis omni etiam parti atque particulae
sese insertare et per omnes tenues uias celeri motu percurrere
alia quoque nutrimenta secum trahere et inducta corporibus
insinuare
sed haec cum primum dantur medio cibo sunt offerenda cum alica
uel quolibet simili suco aquata etiam atque parua
moderatione temperanda uel certe cum pane dissoluto atque infuso
danda dehinc paulo plus ac mediocriter mixta cum aqua frigida ac
recenti uel niuium liquore
coniciendum etiam ut mediocriter cibum demus sed per interualla
frequentius praesentientes iam fuisse digesta praedata
quapropter melius erit paulatim atque frequenter offerre quam
semel aegrum nutriendo grauare multi etenim largioribus cibis
oppressi refracti sunt potius quam resumpti nam sicut parua
scintilla plurima coaceruatione lignorum opprimitur uel lucernae
flamma marcescens olei multa infusione frustratur parua autem
adiectione atque sumptione recrescit et rursum ardescit non
aliter corporis uirtus insumpta et immodicis nutrimentis
oppressa mortis dabit effectum
signa autem detrahendi uini haec sunt primo torpor atque stupor
corporis infractus pulsus erectior sudoris quoque fluor primo
non frigidus dehinc abstinetur somnus insequens et ad omnia
quaeque facilis aegrotantis arrisio tunc denique oportet non
dense atque semel uinum detrahere sed paulatim subducere et
magis si febres nullae fuerint repertae at si post sudoris
abstinentiam febrium fuerint accessiones subsecutae et
aegrotantes sufficienter resumptos senserimus omnino uinum
extemplo detrahimus sin uero adhuc imbecillos uiribus uiderimus
dabimus uinum moderatione cautissima at si forte cibum
reiectauerint debilitate stomachi concurrente constrictiuis
medicaminibus utemur non solum anterioribus partibus sed etiain
posterioribus pectoris apponentes addita articulorum ligatione
et appositione cucurbitae multa flamma subiecta quae infigenda
erit ori uentris atque interdum a tergo nunc ante cibum nunc
post cibum qui quidem frequenter ac paene continue erit
offerendus at si in toto non tenuerint cum uino accipientes
tunc ex aceto dabimus quicquam si neque ita rursum ex aqua
tentabimus dare plerique enim ex uino atque aceto sumentes cum
accepta non tenuissent aqua coniuncta magis cibos tenuerunt in
his uero qui fastidio uexantur erit tentandum ciborum uarietate
pugnare solent enim ueluti tentandi pulmenti causa ex multis
parua sumendo unam facere cibi sumptionem affectanda etiam
odoramenti resumptio erit uel nutribilium cataplasmatum atque
inductionum appositio at si omnis spes fuerit absumpta erit per
clysterem cibus iniciendus sed neque ptisanae aut cuiusquam
labilis qualitatis quod facile lubrica faciat intestina est
enim hoc perniciosissimum in cardiacis quippe fastidio
attestante uentris fluorem commouere quapropter erunt haec ex
lenticula adhibenda et primo paruissima tunc uino cum aqua
panis attritus et expressus sic enim corpori fiet additio atque
uires resurgunt et stomachus iamdudum supinus fortificatur
altiora constringentur at si omnes partes fuerint solutione
laxatae similiter haec omnibus sunt adhibenda in illis etiam
quae occulta diaphoresi contabescunt differentia etenim
accidentium mutata uidetur genus autem passionis idem manet
dehinc si profectus quisquam fuerit supradictorum adiutoriorum
erit implenda resumptio usque ad perfectionem desideratam sed
tunc a lauacro temperandum aut multo tardius adhibendum at si
febres perseuerauerint ut in marcorem uenire aegritudo
meditetur quem graeci marasmon uocant ad eius curationem
descendemus sicuti libris de febribus scribentes docuimus
haec est secundum soranum cardiacorum methodica curatio
 quomodo aliarum sectarum principes cardiacos curauerint  

antiquorum plurimi cardiacorum curationem tacuerunt aliqui
uero memorauerunt ut serapionis atque heraclidis sectatores et
quidam herophili item asclepiades et themison paruissime quidem
at iisdem deceptionibus implicati phlebotomant enim et
clysteres adhibent acerrimos et ob calefaciendum articulorum
frigus pannos applicant calidos et lanas oleo infusas ac sulfure
fumigatas terunt etiam oleo ueteri ac sicyonio cum pipere sulfur
et cachry et ammoniaci guttam et laserpicium cum bulbis
cataplasmant praeterea ex lasere et bulbis sympasmatibus
utentes quae nos aspergines dixerimus item ex calce cum pipere
cibis acribus utentes atque edacibus allio salsamento et
lasere et per totum diem atque noctem uino usque ad ebrietatem
replerunt alii uero in aquam frigidam aegros deposuerunt
eudemus themisonis sectator ait per clysterem aquam frigidam
iniciendam
sed haec omnia grauia atque exsecrabilia et aegrotantibus
perniciosa esse perspicimus etenim phlebotomiam nihil
iugulatione differre ratio testatur quippe cum haec faciat quae
ipsa nititur passio mentem disicere et corpus in mortem per
sudores soluere ac ad sua primordia reuocare defluxionem atque
casum uirium augere
quibus denique commoti eorum successores aiunt esse eos
phlebotomandos qui proni ac decliues in cardiacam sint
passionem non aduertentes quia ipsa quoque in passionem prona
decliuitas nulla re alia corpus affici quam solutione testatur
clysteres etiam adhibentes corpora resoluunt et ob acrimoniam
aperiunt quos utiles probauerunt sed aiunt coaceruatam atque
celerem per superficiem corporis insumptionem retineri cum ad
uentrem uel intestina fuerint conuersa fluentia hoc quidem si
more mechanico ac simili miraculo se facere posse promittunt ut
aperientes uentris interiora superficiem corporis claudant erit
credibile quod promittunt sin uero ut in omnibus uidemus
superficiei fluentia augere potius quam minui interiorum fluxu
debilitate crescente cognoscuntur contrarius procul dubio
clysteris usus accipitur atque fluentium relaxator
dehinc consequens non est immo etiam incongruum iudicandum
articulos igneis medicaminibus confricare ut ex alto ad semet
materiam ducant inicere quoque intestinis acriora ut illuc
concurrens ex articulis materia atque ex omni corporis superficie
attrahatur rursum ad altiora corporis conducta similis erroris
esse probatur est igitur melius propria uiarum ac naturae
spiramenta seruare et non infracta corporis fortitudine acutiori
atque celeri solutioni corpus aptare feruentia uero et
ignea et urentia ad uisa mentis simplicia quae appellant
phantasiam sunt frigori atque torpori congrua ad uirtutem tamen
incongrua est enim solutioni accidens atque comes corporis
frigidus torpor qui feruentibus rebus aucta passione necessario
duplicetur seruiunt enim dominantibus appendentia dehinc acria
siquidem non sint mitigatiua celeritatem passionum acutiorem
faciunt adiuuando
prohibemus iniectionem aquae frigidae siquidem celerrime
calefacta interiorum feruore adiuuet solutionem faciat etiam
delectatione quadam uentris officium prouocari non aliter et in
aquam frigidam deponendos prohibemus aegrotos non enim manet
lenis atque mitis constrictio item ex sinapi cataplasma
prohibemus  siquidem sit recorporatiuae uirtutis quam
graeci  uocant cum passio atque eius celeritas
mitem demonstret atque exigat curationem praeterea sinapismi
acrimonia hortationem fieri sudorum nemo est qui nesciat sicut
enim semper lacrimam commouet oculorum acrioris humectatio
collyrii non aliter supradicta contingunt item bulborum
putamina molliunt non constringunt illa uero quae eorum
corpulenta uidentur recorporatiuae uirtutis esse noscuntur
reprobamus etiam aspergines ex calce atque faecibus et pipere
haec enim singula corpus incendunt et in ignis uicem
suburunt et superficiem corporis uulnerant quo fiet ut saepe
transitum faciant in grauissimos tumores non sunt haec denique
ex genere mitium adiutoriorum est etiam iners allium dare atque
laser et salsamenta uel communiter acriores cibos sunt enim
digestione in uentre difficiles atque inspiratione corporum tardi
et inflant
haec nunc communiter omnibus respondenda etenim tarentinus
heraclides phlebotomat atque clysterizat et calidis et laxatiuis
utitur cataplasmatibus nunc quomodo asclepiadem adhuc quidam
recte locutum accipiant et ea quae posuit principalia
retractemus
 utrum recte asclepiades cardiacos curauerit  

 hic quoque secundo libro celerum uel acutarum passionum
prouidens ne qua sit in corpore cruditas clysteres adhibet
operantissimos ob transuersionem faciendam primo nescius quae
sit operans in cardiacis causa et tamquam herophili sectator
indigestionem atque corruptionem intuendam existimans secundo
ignarus quia post antecedentem diem esse in corporibus
indigestio potest at uero cardiacorum passio frequenter quinta
uel sexta die emergere perspicitur tertio est grauis atque noxia
clysteris iniectio non solum solutione laborantibus celeri sed
etiam in strictura affectis siquidem commoueat atque
turborem corporis efficiat quando fuerit operosior ac frequens
ut asclepiades iubet in diaphoreticis uero interfectior esse
probatur ipse denique asclepiades de peripneumonicis scribens
confitetur noxios esse clysteres dicens clysterum genus non in
peripneumonicis solum noxium sed in omnibus etiam sine febre
passionibus insidiosum atque uexabilem corporum eorum usum
iudicamus item specialiter indicans iniectionum uexatione eas
corporum solutiones augeri atque iactationes et sitim uehementem
siquidem sint inquit uirium captrices item clysterum
uexationem etiam in pleuriticis demonstrauit similiter et
in phreniticis tamquam interfectricem metuit uentris turbatam
solutionem quorum debuit memor neque in cardiacis clysteres
adhibere alios enim plurima stercorum grauatione oppressos et
propterea sudantes salutare est releuare clystere ad uentris
alienitatem detrahendam sed hoc simplici atque miti usu
clysteris quos ita affectos non dicimus esse cardiacos
item post iniectionem adhibet cataplasma sinistrae mamillae
constrictiuae uirtutis sed corpus ob excludendum frigidum
torporem calefaciendum probat unctionibus olei ueteris ac
defricandum manibus calidis et pannis circumtegenda loca ex
quibus calefactiones atque unctiones superioribus dictis
excludendas asseruimus constrictiua uero cataplasmata non
solum sinistrae mamillae erunt apponenda sed omni pectori atque
praecordiis erat autem asclepiadi consonans approbanti tumorem
in corde constitutum similiter laxatiua cataplasmata eidem
adhibere dehinc est incongruum atque non consequens affectare
per clysterem e corde aliquid trahere et constrictiuis
cataplasmatibus e superficie corporis materiam ad id quod
patitur reuocare ut stricturam quam esse in tumore cordis
aduerterat duplicare uideatur
iubet etiam dari uinum noctibus diurnis atque iugiter sed id
uinum cui salem miscuerimus et appellauit tethalassomenon
cito enim inquit currit ac labitur et ad omnia corporis
membra perueniet cibum dat betam cum lenticula et
appellauit seutlophacen uel lenticulam cum ptisana aut oryza aut
alica uel aliqua ex maritimis et quid ultra inquit ea
nos dare conuenit quae aegri fuerint uoluntati gratissima
probat autem uinum dandum post cibum siquidem solum facile
penetret ac pertranseat corpora non aliter quam si sine ulla
faece per liquatoria fundatur quorum cauernae nullis obstantibus
facile accipiunt atque reddunt accepta at si post cibum
inquit datum fuerit manebit non aliter quam si cum faece ut
supra dictum est in liquatoria fundantur iubet etiam meracum
immixtum dari hac enim ratione inquit exustae uiae
tamquam ex igni conductae sudorem retinendo constringunt
est nunc iners et inertiae plenum tota die atque nocte uinum dare
et cibo nutrire plurima enim adiectione nutrimenti uires
opprimi necesse est item ptisana uentrem commouet in fluorem
lapsum suae faciens qualitatis contraria denique lenticulae
qualitati probatur uinum quoque incongruum atque intemporale et
immodicum probatur incongruum siquidem sit salsum quod
appellauit tethalassomenon et propterea uentrem soluat et ex
omni corporis parte uires deponat sit praeterea inflabile atque
uirium uexabile non solum aegrotantibus sed etiam sanis
hominibus forsitan hoc et feruens dederit tacuit enim
frigidum dandum culpans denique libris quos de lue conscripsit
cleophanti sectatores uinum frigidum dantes immodicum diximus
siquidem plurimum det atque extentum et meracum temperamento
quaerit cum etiam sani quanto plus biberimus tanto plurimum
sudoris effundimus intemporaliter autem siquidem ante
declinationem dandum iusserit est praeterea ridiculum quod post
cibum dandum uinum propterea dicat ne citius curans corpora
pertranseat probans e contrario salsum dandum quo citius
corpora penetret ac suos effectus exhibeat
hic est ille asclepiades frigidans atque calefaciens exantlans
atque replens et contrariis semper utens rebus in his
passionibus
 utrum recte themison cardiacos curauerit  

themison uero quaedam recte dixisse perspicitur ad
cardiacorum curationem quaedam praue uino namque cum amylo
trito cum bulbis et ammoniaci gutta cum uino et oui albore et
pipere trito cum sinapi corpora defricanda existimat dat etiam
cibo allium cum pipere dehinc in scaphulam deponi iubet
aegrotantes quae sit aqua plena calida item post cibum adhibet
gestationem siquidem sint inquit imbecilla ac debilia nimium
corporis officia et indigeant hoc adiutorio quo pariter etiam
caro commoueatur sua praemota substantia hoc est spiritu ac
est nutrimento ex quibus concreta perspicitur  quae
omnia facere ualet gestatio omni corpori suffundens materiam
mox denique inquit alleuatos atque magnitudinem accipientes
pulsus inuenimus
sed haec asclepiadis nugis sunt adiungenda demonstrauimus enim
feruentium medicaminum fricamenta esse necessario noxia et
sinapi tentat etiam inflabiles cibos et quamquam haec sint
omnibus celeribus atque acutis passionibus inimica multo tamen
uehementius cardiacis gestatio uero et incongrua et intemporalis
esse probatur incongrua inquam siquidem sit laxatiua omnis
etenim motus uiarum efficit raritatem intemporalis autem
siquidem post cibum fieri iubeatur etenim si sanos post cibum
uexat motio non permittens naturae quadam requie ac tacito motu
ad suos effectus accepta perducere quid sperare de aegris ac
solutione laborantibus poterimus pulsus uero post gestationem
erigitur cardiacorum non ob resumptionem uirium sed ob
turbationem corporis motu conceptam ex qua magis adiuuari
passionem dissolutione corporis iudicamus
hic ratio celerum cum febricula passionum curationis terminatur
nunc transeundum ad eos qui sine febribus esse noscuntur
 liber tertius  

 capita libri tertii  

i de synanche

ii quae consequantur synanchicos

iii quomodo curandi sunt synanchici

iu quomodo synanchicos aliarum sectarum principes curauerunt

u de apoplexia

ui de conductione quam graeci spasmon uocant et distentione
quam tetanon appellant et earum speciebus

uii quomodo discernimus raptum quem graeci spasmon uocant a
tremore atque saltu

uiii de curatione

ix de hydrophobia

x quae est diffinitio siue agnitio hydrophobiae

xi quae sequuntur eos qui in hydrophobicam passionem proni ac
decliues esse uidentur

xii quae sunt similia hydrophobiae et quomodo internoscuntur

xiii utrumne animae an corporis passio sit hydrophobia

xiu quis locus in hydrophobicis patitur

xu utrum noua passio sit hydrophobia

xui quomodo curandi sunt hydrophobiae

xuii de acuto tormento quod graeci ileon appellant

xuiii de satyriasi

xix de cholericis

xx quae sequuntur eos qui cholerica passione afficiuntur

xxi quomodo curandi sunt cholerici

xxii de defluxione quam graeci diarrhoeam uocant

 de synanche  

celerum cum febricula passionum curationem praescriptis
tradidimus libris nunc autem earum quae sine febribus esse
noscuntur ordinabimus quo cunctarum perfecta distinctio
compleatur initium namque a synanchica passione sumemus quae
nomen a suspendii similitudine habet quod non aliter quam
laqueus praefocans interficiat nam graeci anchonas suspendia
uocauerunt siue quod spiritum continendo spirationem neget
graeci enim  continere appellant alii uero etiam
cynanchen uel lycanchen hanc passionem uocauerunt siquidem
frequenter haec animalia afficit nam canes cynas lupos lycos
uocauerunt quorum quoque similes uoces siue ululatus in
synanchica passione constituti cum praefocari coeperint
emittunt
synanches igitur alia est sine manifesto indicio alia cum
uisibili atque manifesto et alia intra oris spatium alia
exterius alia ex utroque hoc est exteriore atque interiore
parte dextra uel sinistra aut in utraque denique quidam
specialem discretionem etiam nominibus posuerunt ut ualens
physicus libro tertio curationum eam igitur quae sine manifesto
tumore est sine nomine reliquerunt eam uero quae cum
manifesto si in utraque aiunt parte interiorum fuerit
cynanchen uocandam siquidem faciat difficultatem spirationis
atque oculorum prominentiam et linguam procidentem tamquam
canibus auidis saepe contingit cum ea quae minime transuorare
possunt admonente natura auiditate impauida minas contemnentes
inuadunt quae saepe faucibus inhaerentia atque ancipiti
retentione tardata neque percipere neque reddere ualuerunt eam
uero quae in altera fuerit parte paracynanchen uocauerunt item
in exterioribus atque utraque parte tumore constituto hyanchen
appellauerunt siquidem suum colla his saepissime inflationibus
afficiantur quos graeci hyas appellant at si interius atque
exterius et in utraque parte fuerit tumor tunc proprio nomine
synanchen memorant nuncupandam at si in altera fuerit parte
parasynanchen nihil autem refert speciales differentias
proprietate nominum separare
antecedentes causae quibus haec sufficitur passio aliquae sunt
occultae aliquae manifestae atque ceteris quoque communes
passionibus maxime tamen conabiles atque laboriosi uomitus plus
etiam si post cibum iam corruptum item uinolentia uel niuis
potatio aut exclamatio uehemens atque eodem modo perseuerans
quam graeci monotonon uocant item catarrhus et acriores cibi
praeter consuetudinem accepti item feruentia atque ignita
medicamina pota uel purgatio per helleborum prouocata quibusdam
etiam feminis menstrualis retentio purgationis afficiuntur autem
hac passione magis uiri quam mulieres quorum plus aetatis
mediae et iuuenes quam pueri atque senes
hanc diffiniens asclepiades passionem secundo libro
explanatorio aphorismorum hippocratis synanche inquit est
humoris fluor siue humectatio faucium uel summitatis ipsarum
saepissime ex capite accidens sed hoc peccanter diffiniuit
omnis enim humoris fluor quem rheumatismum uocant multi
liquoris est lapsus siue egestio in synanchicis uero tumor
uidetur et non ut supra diximus humoris plurimi egestiones
nisi hoc aliquando ex pressura uenerit nos uero iuxta sorani
sententiam synanchen dicimus difficultatem transuorandi atque
praefocationem acutam ob uehementiam tumoris faucium siue in
locis quibus nutrimenta transuorauimus adiecta est autem
transuorandi difficultati praefocatio celerrima siue acuta ad
discretionem tumoris tonsillarum siue uuae ubi enim synanche
fuerit etiam tumor necessario locorum supradictorum consequetur
sed non illico ubi tumor fuerit eorundem etiam synanche
nuncupatur siquidem qui mediocri difficultate fuerint
transuorandi impediti nondum synanchici uidentur haec enim in
magno tumore passio intelligitur habere substantiam item ad
discretionem praefocationis illatae per laqueum est enim ipsa
quoque acutissima atque celerrima praefocatio sed non ex tumore
descendens

 quae consequantur synanchicos  

sequitur autem eos qui iam passione tentantur querela sine
ulla ratione atque difficilis motus colli et gutturis item
saliuatio plurima praeter tumorem et subdolens faucium sensus cum
asperitate sensibili item difficultas transuorandi liquoris
soliti saliuarum fluore collecti tunc spirationis uelut
impedimentum tamquam obstantis crassioris humoris
surgente uero ac crescente passione si cum manifesto tumore
fuerit rubens factus uidebitur tumor faucium atque uuae et supra
linguam partium et summitatis gutturis cum difficultate
transuorationis omnium acceptorum praefocatio etiam pro tumoris
modo spirationis difficultas et nausearum prouocatio dehinc
sicca tensio si quis os aegrotantis aperuerit et digito linguam
oppresserit inuenitur
crescente uehementius passione omnium tumor efficitur colli
atque uultus et humoris crassioris ac saliuarum fluor oculi
prominentes sanguinolenti et uenarum extentio at si in peius
increuerit linguae ultra dentes ad exteriora prolapsio ariditas
siue siccitas faucium articulorum gelidus torpor pulsus celer
densus iacendi difficultas et magis in supino schemate uel in
latere frequens etiam sedendi cupiditas item locutio non
articulata sed confusa atque cum dolore at si in exitium passio
coeperit ferri liuor uultus uocis amputatio gutturis atque
pectoris stridor et recursio siue recursus poti liquoris pulsus
defectio quam graeci  uocant et quibusdam caninus
uocis sonitus quibusdam oris spumatio tunc etiam necessario
mortis effectus at si sine manifesto tumore fuerit passio
sequitur collorum tenuitas cum extentione atque subrectione
inflexibili item uultus et oculorum cauitas frontis extentio
color plumbeus spirationis difficultas plurima nullo ut supra
diximus manifesto tumore siue inflatione aliqua apparente neque
in internis neque in externis partibus hebetudo plurima atque
imbecillitas aegrotantis et celerrimus uel acutus cum
praefocatione mortis effectus
at si circum colla se ignis sacer infuderit siue in pectore
apparuerit et fuerit perseuerans frequentissime bonum portendit
siquidem ascensus tumoris ex alto ad superficiem uenire
uideatur at si sine ulla ratione adiutorii cuiusquam medicinalis
beneficii repente non apparet salutem negabit descensus
enim a superficie corporis ad altiora monstratur at si forte non
secundo irruens uel ex alto acceptus ad superficiem fuerit ignis
sacer sed antecedens passionem aut eidem concurrens omnia
mala significat
humor autem plurimus siue saliuarum fluor in crassitudinem
coactus si in statu apparuerit mala ostendit post statum uero
passionis salutaria pollicetur alias enim plurimam
praefocationem significat alias corporis laxamentum in
quibusdam etiam in tantum tumor increscit ut stricturam faciat
in faucibus atque gutture et mento est autem passio stricturae
et acuta atque celeris et uehemens et saepissime continua
aliquando intercapedinata
 quomodo curandi sunt synanchici  

oportet in passione constitutos iacere loco lucido atque
moderatae amplitudinis nullo etiam odore corrupto calido est
huiusmodi laxatiuus aer et qui primus tumentibus partibus
misceatur iacendi schema esse supinum conuenit paulo leuatius
capite collocato firma atque immobili positione uel qua se magis
releuari aegrotantes dixerint omnis enim motus dolidus est
tumore oppressis lanis etiam mundis ac mollibus et non infectis
dulci atque calido oleo infusis colla praetegenda cum thorace
adhibita articulorum blanda fricatione transmittitur enim
naturalis uaporis laxamentum etiam ad illas partes quae
patiuntur adhibenda quoque requies et abstinentia usque ad
primam diatriton cum gargarismate laxatiuo cuius species siue
materias paulo post subiciemus
adhibenda etiam fomentatio olei dulcis calidi et apponendae
exterioribus partibus uesicae oleo dulci calido semiplenae
adhibenda etiam phlebotomia si uehementer passio coegerit intra
diatriton etenim indiget repentina sanguinis detractione ob
celerrimum laxamentum si autem minus necessitas impulerit in
ipsa diatrito uel durantibus uiribus etiam post ipsam phlebotomia
poterit adhiberi si tunc necessitas emerserit faciendi
cuius facti rationem de specialibus adiutoriis scribentes
docebimus igitur intra diatriton phlebotomato erit post
detractionem sanguinis caput fouendum atque collum oleo calido et
ex eodem auribus quiddam immittendum tunc gargarizandum potum
dabimus aquam calidam uel mulsum et non coaceruatim sed
paulatim ne transuoratione graui ac percussu tumentia
indignentur at si in ipsa diatrito phlebotomiam adhibuerimus
oportet post detractionem factam circumungere corpus aegrotantis
oleo dulci atque calido et faciem aqua calida mediocriter fouere
tunc sorbilem cibum dare sed omnino tenuem uel fluidum uel
panem ex mulso tinctum at si transuoratio fuerit difficilis
qua obsistente non percipiant aegrotantes accepta erit
sufficiens uiribus fulciendis mulsum guttatim faucibus infusum
perseuerandum etiam usque ad declinationem passionis in alterna
dierum cibi refectione
conuenit praeterea post phlebotomiam sequentibus diebus
cataplasmatibus uti quae circum colla erunt extrinsecus
apponenda miti tamen simplicitate confecta ut est panis calidus
ex aqua et oleo uel mulso diligenter emollitus uel pollines
tritici aut hordei aut seminis lini aut foenugraeci singula haec
siue commixta ex calida et oleo et melle uel aqua in qua
praecocta fuerit hibisci radix aut contrita et admixta
mutanda praeterea frequentius erunt haec cataplasmata ne
perseueratione sui corrupta corporis exhalatione in acorem
ueniant erunt etiam calefacienda quo tardius maneant euaporata
positis extrinsecus saccellis ex cantabro aqua cocto confertis
uel uesicis calida et oleo semiplenis conuenit etiam spongiarum
uaporatio expressarum ex aqua calida aut admixto oleo uel
decoctione mitium materiarum laxatiuae uirtutis apponendae
quoque spongiae collo atque gutturi et his partibus quae haustum
negant uel ori et naribus et iubendus aeger aperto ore ad
semet uaporem rapere descendentes enim ad altiora haustu raptae
uaporationes tumorem relaxant

sunt etiam gargarismata congrua cataplasmatibus ut oleum
dulce est atque calidum uel calida et oleum tunc mulsum aquatum
et decoctum et lac singulare siue cum melle aut aqua admixtum ut
omnia detergantur quae forte lactis tactu fuerant derelicta ne
remanentia feruore locorum in acorem ueniant item utendum
decoctione cantabri atque glycyrrhizae uel lini seminis ac
foenugraeci sed nusquam ad crassitudinem suco decoctio ne ob
uiscosam tenacitatem humorum fluori connexa difficultatem
faciant spirationis tunc etiam decoctione hibisci uel maluae
agrestis aut myxarum syrarum aut musci herbae atque palmularum
pinguium uel fici suculenti item suco alicae aut ptisanae

at si passio coeperit declinare conuenit etiam sybariticum
et creticum passum ea uero quae sunt leuiter stringentia quae
appellant stymmata nunc incongrua iudicamus his enim utemur
quoties initia fuerint passionis leuibus adhuc querelis affecto
aegrotante aut dolore leui in faucibus uel uua tunc enim etiam
thessalus adhibendam poscam iudicauit siquidem pronos atque in
passionem synanchicam decliues necdum tamen patientes uocauerit
utendum denique non solum posca sed etiam decoctione leuiter
constringentium materiarum ut rosarum palmularum thebaicarum
lenticulae myrti lentisci mastichis quae singula erunt in
mulso decoquenda uel quolibet ex supradictis suco quoties
uiderimus constrictiuam uirtutem admixtione laxatiui liquoris
esse frangendam facit etiam oryzae sucus atque diacodion
medicamen mulso resolutum ac saepe substantia seruata faucibus
illitum non aliter etiam quod diamoron appellatur et dioporon et
diamyrrhinon siue andronios et polyidae sphragis et anthera cum
melle et omne medicamen quod confectum sit ex malo cotoneo aut
punico uel rosae floribus uel mali punici cortice siue galla uel
omphacio aut lycio et his similibus
sed in augmento passione constituta illis utemur quae supra
iamdudum memorauimus humorem praeterea ex feruore nutritum si
glutinosum uiderimus factum tamquam in oculis supernatantem
spongia calida detergimus sin uero in alto fuerit constitutus
dipyreno immisso praetecto eius capite lana molli ac limpida
etenim si remanserit praefocationem magis accelerat at si
nimium altiora tenuerit ut uideri non possit erit tenuandus
dando mulsum sed praecoctum est enim efficacioris uirtutis
quam si non fuerit coctum quidam etiam ptisanam dederunt paruo
sale admixto sed sunt fugienda quae usque ad sensum ueniunt
mordicationis siquidem tumoribus prouocatis fluor quoque humorum
crassescat
at si uenter officium non agnouerit etiam clystere utemur
inicientes aquam calidam cum oleo nunc solam nunc admixto
melle etenim surgens ex isto liquore uaporatio collaxat
tumentia et egestus uenter facilia facit spiramenta non solum
synanchicis sed etiam sanis hominibus manens enim alienitas
grauat atque oppressione quadam acerrimas facit corporis
exhalationes quibus tumentia prouocentur caput impleatur sed
post clysteris usum erunt etiam cucurbitae cum scarificatione
apponendae dimissionis tempore at si continuatio fuerit initio
lucis quo tempore etiam ceteris destructiuis adiutoriis uti
conducit apponendae aliae igitur collo tenus uel gutturi quae
loca anthereona graeci uocauerunt item ceruici siue neruis
maioribus quos tenontas appellant item singulas ex utraque
parte sub aurium lamnis quibus in locis etiam faucium positio
esse perspicitur
at si passio perseuerarit et aeger ad perferendam curationem
fuerit mollis ut ferri cuspide metu se contingi prohibeat
sanguisugas quas graeci  appellant apponemus iisdem
locis quae supra memorauimus tunc post earum casum si minime
factam sanguinis detractionem uiderimus cucurbitas apponemus ut
praefecta sanguisugarum uulneratione raptu cucurbitae detractio
compleatur et olei fomento utemur atque cataplasmatibus
consequentibus et uaporationibus dehinc epithematibus oleo
calido infusis tunc superpositis spongiis ex eadem materia
expressis uaporamus etenim sacellorum siccam uaporationem
tamquam densabilem reprobamus at si maior fuerit tumor ipsam
quoque linguam scarificamus atque fauces et palatum tenui ac
longiore phlebotomo etenim locali sanguinis detractione tumentia
relaxantur tunc post scarificationem mitibus gargarismatibus
utemur
si declinare passio coeperit etiam subunctionibus faucium uel
interiorum utemur ut melle decocto uel medicamine confecto
decoctione agrestis maluae et foenugraeci seminis et lini cum
amylo et melle et oleo uel uuae passae medio proiecto ac secreto
semine contritis cum pane uel decoctione lini seminis uel melle
et passo cretico quibus incocta sit radix agrestis maluae uel
alicae atque lini seminis pollines at si passio
perseuerauerit secundo uel tertio scarificationem adhibemus non
solum gutturi uel tonsillarum uicinitati quam graeci
anthereona uocant et neruis maioribus ceruicis quos tenontas
appellant sed etiam occipitio et palis et interscapulae quod
graeci metaphrenon uocant et pectori etenim quamquam uehementer
loca transuorationis patiantur ceterae quoque partes corporis
necessario consentiunt multi denique non aduertentes rationem
reuincendae passionis sola auersione materiae pugnantes atque in
liquidis causas ponentes principaliter aiunt inguinibus
cucurbitas infigendas tunc praecordiis tunc supra mammas cum
scarificatione dehinc gutturi atque collo eiusque partibus
at si declinatio fuerit confirmata dabimus cibo pultem atque oua
sorbilia uel porcinum cerebrum longe seruantes omne quod fuerit
acre siue immodice apertibile uel inurens uel uinosum uel
asperum aut aridum uel quod ualeat transuorationis loca
lacessere facile etenim passio ex occasione parua recurrit
apponenda etiam cerotaria ex oleo dulci aut cyprino uel glaucino
aut irino confecta uel malabathrino cum radice hibisci tunc
lauacro utendum ac deinde uino
 quomodo synanchicos aliarum sectarum principes curauerunt  

antiquorum hippocrates libro quem ad sententias cnidias
conscripsit ex utroque inquit brachio synanchicos phlebotomari
sed hoc erit euitandum siquidem coaceruata sanguinis effusio
animi faciat defectionem et propterea prohibeat tantum detrahi
quantum sufficiat ad relaxandam stricturam diuidit etiam uenas
sub lingua constitutas quod est non solum inutile uerum etiam
noxium siquidem incongrua sit ex locis patientibus sanguinis per
uenas detractio plurima etenim in exitum prouocata materies
confluens necessario completis locis abstenta modum superat
detractionis ut grauatae partes potius aduentu quam releuatae
recessu materiae uideantur antiquorum hippocrates libro
quem ad sententias cnidias conscripsit ex utroque inquit brachio
synanchicos phlebotomari sed hoc erit euitandum siquidem
coaceruata sanguinis effusio animi faciat defectionem et
propterea prohibeat tantum detrahi quantum sufficiat ad
relaxandam stricturam diuidit etiam uenas sub lingua
constitutas quod est non solum inutile uerum etiam noxium
siquidem incongrua sit ex locis patientibus sanguinis per uenas
detractio plurima etenim in exitum prouocata materies confluens
necessario completis locis abstenta modum superat detractionis
ut grauatae partes potius aduentu quam releuatae recessu materiae
uideantur

utitur quoque gargarismatibus calidis atque uaporationibus
quorum materiam non enarrauit dehinc caput corradi et iugiter
uaporari iubet spongiis tunc contegi cerotario atque lana potum
dat aquam calidam et mulsum passione declinante suco cibandos
dicit cuius speciem non enarrauit nescius etiam quod in
plerisque declinatio post quinque dies uel sex adueniat et sit
immodica usque ad eius initium cibi abstinentia uaporare uero
oportet sed non caput magis quam colla atque gutturis exordium
quod graeci anthereona uocant tunc post uaporationem fouere
atque cerotarium declinante passione apponere item neque potum
quantum dandum uel quomodo uel quando manifestauit praeterea
secundo libro de morbis clysterizandos inquit atque purgatiuis
medicaminibus releuandos quae graeci cathartica uocant quorum
ex acrimonia magis tumentia prouocantur phlebotomari quoque ex
locis sub mamilla constitutis noxium atque putidum iudicamus
noxium siquidem plurima oporteat corpora diuidi cum neque
facile sub uisum uenae deuenire possunt putidum siquidem sine
ulla difficultate ex brachio potuerit sanguinis approbari
detractio dehinc iugis atque coaceruata materiarum detractio
clysterum et purgatiuorum medicaminum et phlebotomiae uexabilis
esse perspicitur item si plurima inquit praefocatio
occurrerit clysteris auliscum quem nos tibiam dicere poterimus
faucibus inquit immittendum incendens hyssopum sulphur
bitumen quorum rapere odorem praecipit aegrotantem per eandem
fistulam quorum sine dubio promptus est error nititur enim
immittere fistulam faucibus quae neque aerem tenuissimum
percipere possunt ui passionis oppressae dehinc austero fumo
aegros implendos existimat quo saepe etiam sani praefocatione
afficiuntur ultimo etiam ex duobus brachiis atque uenis sub
lingua constitutis sanguinem detrahendum probat quod supra
damnantes frustrauimus non enim sine multa corporis uexatione
fiet

diocles uero libro quo de passionibus et causis et
curationibus scripsit sanguinosos inquit homines ex utroque
brachio phlebotomandos eos autem qui minus sanguinis habuerint
solum scarificandos tum felle taurino cum herba pediculari
quam staphida agrian uocant et nitro et cocco cnidio iugiter
inquit ungendos utens etiam gargarismatibus iisdem dat quoque
sub lingua piper continendum uaporans spongiis collum et
cerotariis contegens praecipiens aegrum tenuandum ultra quam
fas est neque nunc solos phlebotomandos sanguinosos
probamus sed omnes passione affectos permittentibus uiribus
neque ex utroque brachio ut supra docuimus neque acerrimis
utendum unguentis et gargarismatibus sicut neque in tumoribus
oculorum similibus inunctionibus etenim staphis agria etiam
sanos plerumque synanchicos fecit cum repente inflationem
faucium fieri cogit dehinc omnino neque tenuare deducendo corpus
siue eius habitudinem conuenit medicinae sed relaxare tumentia
rebus congruis ac remissiuis

item praxagoras quarto libro curationum synanchicos
clysterizat et sudoribus prouocatis deducit aliquando etiam
phlebotomat dans quoque medicamen uomificum quod emeticon
appellant tunc uuam praecidit uel aliquando diuidit et pice
lenta uulnera curat sed horum iudicium ex aliis accipiendum
probamus nam uomitus ingens distentione et praefocatione saepe
peremit dehinc tumens uua laxatione indiget non amputatione
sicut neque aliae quoque corporis partes quae necessario erunt
mitigabiliter relaxandae erasistratus secundo libro
anatomicorum de singulis passionibus scripto in quibusdam inquit
synanchicis uaporatione utendum spongiarum atque cataplasmatibus
et ex uino medicamen transuorandum quod catapotium appellauit
ex castoreo confectum sed omnia peccanter etenim uinum
constringit castoreum uero acerrimae esse uirtutis nemo negat
quae indubitanter sunt tumori contraria
herophilus de synanchicis nihil dixit
asclepiades uero secundo libro celerum uel acutarum passionum
inquit synanchicis conuenit sanguinis detractio atque uentris
depurgatio et cataplasmata et oris collutiones et gargarismata et
superunctiones tenuabiles atque apertibiles ut sunt ex
hyssopo origano et thymo meliloto absinthio fici coctione
nitro staphide agria centaurea elaterio felle taurino
cedria adiciens etiam cucurbitae usum cum scarificatione
negans quidem quicquam posse sanguinis elicere siue inquit
quod cum febribus sit passio siue quod maior causa sit tumentium
partium quae contrario raptu superet cucurbitae feruorem ut
non possit efficere detractionem

tum phlebotomiam probat ex fronte faciendam uel angulis
oculorum uel uenis quae sub lingua sunt uel e brachio at si
maior inquit passio fuerit diuidendae sunt fauces hoc est
tonsillae et partes supra uuam constitutae etenim summa est in
his aequalis siue par incisura quam appellauit homotomiam
dehinc a ueteribus probatam approbat arteriae diuisuram ob
respirationem faciendam quam laryngotomiam uocant uarie ac
multipliciter peccans omne etenim quod acre fuerit atque
tenuans incendet tumorem ipse denique in phreniticam
uenturos passionem multa inquit affici materie ad haec eiusdem
acrimoniae est etiam noxia ex patientibus locis phlebotomia
sicut supra docuimus item clysteribus utendum ob auertendam
materiam uel auocandam a locis patientibus inconsequenter iubet
est enim contrarium detractioni per uenas ex patientibus locis
faciendae quam ipse probauit item inordinaliter scarificandum
primo dehinc phlebotomandum iudicauit etenim locales
detractiones insidente atque confirmata et stante passione
adhibendas probamus est etiam inexerciti medici ob febrium
causam suspicari materiam raptu cucurbitae non elici in usu enim
uidemus sine ullo impedimento in febricitantibus effectum
cucurbitae prouenire atque eductam detrahi materiam adducitur
namque caro et spiritus et sanguis dehinc neque crescente
accessione cucurbitas infigimus tempore quo ad altiora materia
conducitur
est praeterea tumentium partium molestissima atque periculosa
diuisura uehementes namque sanguinis effusiones efficit et quae
prohiberi minime possint si enim easdem constringere
uoluerimus celerrima praefocatio consequetur at si abstinere
neglexerimus celerior mortis effectus sanguinis effusione
perspicitur uel si forte sanguinis fluorem effugerit quis
cancrum atque gangraenam non effugiet ob augmenta tumoris nos
enim naturali habitu constituta cum diuiduntur quamquam
constrictiue tractata saepissime tumescere uidentes in tumore
constituta cum diuisura fuerint ac si constringendi caruerint
facultate uehementius in tumorem deuenire desperare
poterimus nam omnino in tanto tumore in quo digitorum immissio
improba esse perspicitur atque cataplasmatum et anagargarismatum
usus aeger atque difficilis aegrotanti uidetur quomodo non
altiorum diuisura inimica saluti probatur
est etiam fabulosa arteriae ob respirationem diuisura quam
laryngotomiam uocant et quae a nullo sit antiquorum tradita sed
caduca atque temeraria asclepiadis intentione affirmata cui ne
nunc occurrentes latius respondere uideamur aut tantum scelus
angusta oratione damnemus libris quos de adiutoriis sumus
scripturi respondebimus themison uero sine febribus passiones
recte curare asclepiadem probans huic accusationi subicietur

serapion primo libro curationum clysteribus synanchicos
euacuat atque phlebotomia et cataplasmatibus et unguentis
acrioribus utitur et prouocatiuis et apertiuis quae anastomotica
appellant praecauet autem in omni abstinentia cibum uel potum
dare sed est etiam hic facile accusabilis etenim acria atque
tenuantia excitare tumorem nemo dubitat phlebotomia uero adiecta
clysteribus uexabilis esse perspicitur dehinc dicens materiarum
nomina ea ex quibus adiutoria conficiuntur scribere neglexit
cum nullo alio quolibet adiutorio minus utilis cibatio atque
potus probentur arte adhibita atque formata

heraclides tarentinus tertio libro curationum de internis
scribens eos inquit qui sanguinis multitudine uexantur
clystere praepurgatos phlebotomamus nunc ex brachio nunc ex
uenis quae sub lingua sunt uaporationibus spongiarum admotis
collo atque gutturi ex aqua calida in qua fuerit praecocta ruta
uel pulegium tunc cataplasma apponendum probat quod omen lysin
appellamus ex mulso confectum cui erit admiscenda chamaepitys
uel iris illyrica aut ficus nocte uero inquit cerotarium
apponendum ex irino oleo atque resina iusta parte in
comparationem ponderis cerae in his uero quibus locorum
crassitudinem suspicatur ungendas inquit fauces melle atque
omphacio et anagargarismate utitur mulso in quo praecoquit ficum
uel origanum et admiscet piper dat etiam elaterium in pondere
denariorum septem multis uero obolum dimidium cum melle et aqua
aut mulso dehinc medicamen quod appellauit emeticon hoc est
uomificae uirtutis et conficitur hoc modo origani atque
heracleotici panacis manipulum accipiens demerge inquit in
uasculum rubri aeris tum rhus quod appellamus rubrum heminas
quattuor atque cepulas germanas uiginti quibus circumtollemus
exteriorem corticem et has quassantes immittimus tunc
infundimus uinum chium uel rhodium aut cnidium quattuor heminas
et sub sole ante ortum caniculae uiginti diebus atque post ortum
uiginti diebus ponemus tunc cum fuerit liquor insumptus
infundemus alias quattuor heminas atque alio sub sole linquimus
tunc iisdem diebus mittimus medicamentum in pilam et conterentes
formamus trochiscos quorum maiores erunt drachmarum singularum
et dimidiae alii uero drachmarum singularum item alii
dimidiarum drachmarum singulos dabimus uirium comparationi
congruos cum mulso uel pro eclectario cum melle etenim
uomitum humoris uiscosi efficit et uentrem deducit aliqui
inquit etiam melanterium admiscent et tapsiae sucum obolos
tres at si difficilis fuerit uomitus penna oleo ueteri
intincta atque faucibus immissa prouocandum probat utitur etiam
aliquando medicamine ex omphacii suco et elaterio confecto atque
diagridio cum nigro helleboro et sale si fuerint in uomitum
difficiles aegrotantes uel elaterio cum aceto et ruta et rursum
elaterio cum sinapi et salibus
eos inquit qui perfrictione synanchici fuerint effecti
phlebotomari prohibemus atque clysteribus depurgari ceteris uero
omnibus ex qualibet causa synanchicis effectis erunt haec
adhibenda fulciendos etiam omnes iudicat uel nutriendos
sola aqua uel mulso cetera quaeque ciborum prohibet sed hoc
omne experimentum siue tentatio promptissime ex occultis
suspicionibus uidetur esse prouisa etenim empiricus solam
seruationem intuens quam teresin uocant sanguinosos nunc
phlebotomandos existimat non aduertens quia omnes synanchicos ob
stricturae uehementiam oportet phlebotomari permittentibus
uiribus denique ridendum est etiam quod eos qui ex
perfrictione synanchici fuerint effecti phlebotomandos negat non
aduertens praesentia et inquirens factorum causas
noxia etiam sunt cataplasmata quae adhibenda probat atque
uaporationis genus acrimoniae causa earum specierum quas
admiscendas iubet siquidem sunt incendiosae item uomifica
quae emetica appellant etiam non tumentia in tumorem faciunt
deuenire etenim ferulago quam thapsiam appellant sufficiens
est etiam putredinem partium quas attigerit facere atque
inflare naturali habitu constitutas non aliter etiam illa quae
conficiuntur ex cepe et omphacii suco et rhu rubro uel horum
similibus item oleum uetus acre est illa uero quae cathartica
appellant per clysterem adhibenda quae nos purgatiua uocamus
turborem magnum faciunt atque stomachum uexant et cetera quaeque
neruorum est praeterea iners tempus dandi cibi non definire

nostrae etiam sectae quidam adhuc ueterum errore detenti
insuetas graues materias adhibendas probauerunt nunc urinam siue
fimum humanum cum melle et myrrha atque ruta nunc centauream et
absinthium et abrotanum et thymum et aristolochiam et tymbram
quam nos satureiam dixerimus et sinapi nunc pythagoricum atque
zopyrium trochiscum nomine inuentoris appellatum nunc polyidae
sphragida quam appellant atque constrictiua tum unctiones et
cerotaria ex unguentis sampsuchi atque roris marini quorum
singula tumoris sunt prouocatiua ob feruoris nimietatem atque
desiccandi uirtutem et recorporandi cum sit celeritas passionis
ac simplicibus curanda uirtutibus

 de apoplexia  

apoplexia dicta est quod tamquam ex letali percussu
repentinum faciat casum est autem oppressio saepe sine febribus
repentina et quae sensibus priuet corpora et semper celerrima et
numquam tarda esse probatur sed eius antecedentes causae
communes cum ceteris esse accipiuntur magis tamen iugis adustio
et perfrictio uehemens et indigestio frequens lauacra excitata
usus etiam ueneris et magis in senibus item uulneratio
membranae in pueris uero etiam uehemens saltus membranae
cerebri

quibusdam igitur ante casum nullum praeuidetur signum
quibusdam uero praecedunt quaedam significantia passionem ut
grauedo uel dolor capitis aut uertigo aut aurium tinnitus et in
solitos usus difficilis motus uultus maestitudo saltus
membrorum et magis prae ceteris partibus labrorum tremula
locutio et ueluti minus expressa aut interruptio proferendi
sermonis sine ulla ratione uel obliuio mox dictorum uultus etiam
plenitudo egestionum difficultas sed haec communiter
antecedunt uel praeeunt etiam his qui in epilepsiam uel furorem
uenturi uidentur
irruente passione uocis amputatio sequitur et mentis oppressio ex
repentino casu immobilitas perfecta totius corporis atque
conductio uultus quibusdam etiam suspensio palpebrarum atque
oris hiscens distantia pulsus densus et quadam persecutione
fugatus articulorum gelidus torpor parua respiratio color
plumbeus atque inuoluntaria lacrimatio peiorante passione atque
in exitium aegrotantis crescente uultus adductio ita ut longior
nota uideatur imago praecordiorum prominentia atque totius
corporis frigidus torpor pectoris stridor et superiorum partium
sudores frigidi immobilis etiam et supersuspensa palpebrarum ac
superciliorum positio
at si passio fuerit leuigata et in salutaria deuenerit signa
corporis fugabitur torpor atque frigus redeunte feruore partes
etiam quaedam saltu errantes mouebuntur in his qui omnino
caruerant et distillatus humor faucibus transuoratur quamquam
difficile nec tamen prisca intercessione impeditur punctus
etiam uel inclamatus aegrotans palpebram mouet atque labia
conducit significans sese audire uocantem posse et uniuersali
dicto quod graeci catholicon uocant quidam prima die moriuntur
quidam duobus uel tribus diebus superuiuunt alii uero
saluantur quorum alii statim sese resumunt alii paralysi partis
uel partium corporis uexantur item quidam parua conuersione
mentis afficiuntur ut aut alienentur aut tristes et somniosi
uideantur aut si eos quisquam e somno excitauerit aliquid
alienum loquantur
est autem passio stricturae atque celeris et acuta et
uehemens et in senibus abundans et hiemis tempore et autumni
fine uocatur etiam a quibusdam paraplexia uehementius autem in
ista passione patitur caput sicuti coniciendum ex his quae
antecedunt atque corporis oppressione et sunt difficiliores
curationes fortium hominum debiles etenim oppressionibus magis
superantur atque ferre maiora adiutoria minime possunt hinc
etiam specialiter difficilius feminas a uiris curari
perspicimus atque senes et pueros a perfectis aetatibus et
tabidos magis quam qui habitudine uigent item eos qui praetacti
fuerint aegritudine magis quam qui nulla fuerint morbi
contagione sauciati adiuuat etiam difficultatem hiems non
solum quod corpora denset uerum etiam quod quibusdam adiutoriis
oppugnet ut gestationibus liberis ac nudis
similis autem ac uicina est apoplexiae lethargia epilepsia
matricis praefocatio secundum aliquos et paralysis et grauatio
quam graeci caron appellant et dissolutio discernitur ergo a
lethargo siquidem omnis lethargus in febrem atque cum febre
fiat rarum habeat pulsum et neque semper sensibus priuet
apoplexia uero et sine febribus fiat et paruum atque densum
faciat pulsum et repentinum tamquam ex letali percussu faciat
casum item quod ex membranae uulneratione apoplexia fiat
lethargia uero numquam
discernitur etiam ab epilepsia siquidem epileptici quidem
totius corporis conductione agitentur et spumas agant apoplecti
uero numquam item post accessionem epileptici integro habitu
consurgant frequentius apoplecti uero paralysin partium
sustineant item apoplexia acuta atque celeris semper accipiatur
epilepsia uero etiam tarda saepissime inuenitur
item matricis praefocatione discernitur siquidem non praecedat
capitis querela matricis praefocationem item in accessione
conducta atque sese sustollens matrix inueniatur in apoplecticis
uero hoc numquam contingat dehinc cessante accessione
apoplectae feminae nesciant gesta illae uero quae matrice
fuerint praefocatae resipiant atque narrent quemadmodum fuerint
oppressae item matricis praefocatio tarda esse perspicitur hoc
est chronia apoplexia uero numquam
discernitur etiam paralysi apoplexia quamquam idem multis
uideatur ueteribus ut hippocrati et diocli et praxagorae et
apollonio citiensi et demetrio et si qui praeterea inquiunt enim
apoplectos toto corpore uitiatos paralysi paralyticos uero
particulis
themison uero capitis uel in capite paralysin cum mentis
impedimento proprie apoplexiam uocat in aliis uero partibus
corporis sine impedimento mentis hanc ipsam paralysin sed non
oportet certare de his ex quibus curationis ratio non sumetur
solum tamen commemorandum est quod apoplexia celeris atque acuta
natura intelligatur paralysis uero propria quae dicitur tarda
semper intelligatur item grauatio et dissolutio inter
resumptionem ueniunt et numquam praecordia suspendunt et neque
difficultatem resurgendi ut alii faciunt

curationem uero principaliter apoplexiae nullus nobilium
priscorum tradidit siquidem paralysi generaliter hanc
ascribendam solus hippocrates ait apoplexiam uehementem soluere
impossibile imbecillem uero non facile item aliarum sectarum
successores aceto atque oleo caput fouent ceteras autem partes
corporis uino et oleo lanis contegentes rudibus atque
intrectatis secundo studiose caput fouent admiscentes hederam
uel serpyllum aut peucedanum quorum fugienda est acrimonia atque
constrictiones
adhibenda est igitur passioni congrua curatio nam locandi sunt
aegrotantes loco lucido mediocriter atque calido utendum
etiam articulorum blandi tactus continentia atque limpidae lanae
tectione mediis partibus capitis et collo adhibenda etiam
olei fomenta dulcis atque calidi et expressa ex aqua calida
spongia uultus circumtegendus potus dandus aqua calida uel
mulsum distillandum sensim faucibus
adhibenda etiam phlebotomia non necessario exspectata diatrito
dimissionis tamen tempore uel circa primae lucis exortum cum ex
aliqua parte corporis frigidus torpor uisus fuerit egelari
etenim qui prius quam haec prouisa sunt in materiae detractionem
festinant latenter accessionis tempore decepti phlebotomiam
adhibent uel certe iam exspirantes aegrotos phlebotomando nihil
prodesse potuerunt siquidem neque materiae fieri potuerit
exitus cum corpus desertum exitum sanguinis negat quamquam
diuisa uenula uideatur adhibenda etiam abstinentia usque ad
primam diatriton tum unctio calida atque spongiarum calida
expressarum uaporatio et sorbilis cibus uel panis aqua calida
infusus uel mulso at si uentris officium non cessauerit
clyster simplex adhibendus cum cucurbitae appositione cum
scarificatione tempore quo saepissime docuimus occipitio atque
omni spinae spongiarum uaporatione utendum et cataplasmatibus
laxatiuis tum radendum caput totum et multis partibus eius
cucurbitae similiter apponendae et usque ad declinationem
passionis alternis diebus cibus dandus uel si uiribus fuerint
aegrotantes fatigati erunt quotidie nutriendi
at si passio declinauerit cerotaria apponenda et in oleum
uel in calidam et oleum deponendum atque fouendum corpus tunc
uarius cibus dandus adiectis oleribus tunc piscibus et uolantum
carnibus dehinc etiam lauacrum adhibendum atque pomorum quicquam
dandum dehinc uinum seruandus etenim magis est supradictorum
counatus atque coaceruatus usus ob passionis difficultatem
at si quisquam ex apoplexia liberatus aliquas corporis partes
paralysi uitiauerit harum curationem ex libris quos de tardis
passionibus scribentes docebimus sumendam iubemus eos uero qui
membranae uulneratione in hanc passionem cadunt ita curandos
monemus ut inferius demonstrabimus
 de conductione quam graeci spasmon uocant et distentione quam
tetanon appellant et earum speciebus  

consequens est de conductione atque distentione et earum
speciebus dicere utraque igitur passio ab accidenti nomen
sumpsit conductio a conducendo atque contrahendo extentio ab
extentione patientium partium sed eius species sunt
emprosthotonia et opisthotonia quas nos pronum raptum atque
supinum appellare poterimus alterum ab eo quod in anteriora
conductionem facit alterum quod ad posteriora

sed antecedentes causae supradictarum passionum sunt hae
percussus maiorum neruorum quos tenontas appellant uel supra
ipsos iacendi iugis positio duris incumbens suppositis uel graue
quicquam ceruicibus impositum uel meracum potum aut profunda
perfrictio aut ut saepe contingit uulneratio neruorum uel
musculorum atque uinum iisdem uulneribus manentibus potum uel
frigida et magis eo tempore quo sordibus carentia purgari
uulnera uidentur uel in cicatricem uenientia saepissime raptus
occurrit aliquando etiam celerius hoc est adhuc uulneribus in
tumore constitutis

est autem iuxta diffinitionis formam conductio quam spasmon
graeci appellant inuoluntaria tensio atque conductio partium cum
uehementia et acuto dolore ob stricturae nimietatem
distentionem autem quam tetanon uocant asclepiadis sectatores
dicunt extentionem corporum ut alii uero partium nescii quomodo
etiam uoluntate tendimus quasdam partes et in his qui satyriasi
uexantur uel podagra extensio est genitalium partium uel pedum
nec tamen distentio quam graeci tetanon uocant alii aiunt
distentionem esse tensionem musculorum secundum colla atque
buccas quos siagonitas uocant cum tensione ac dolore
effectam alii nostrae sectae scriptores pro tensione
conductionem uocauerunt sub alio nomine id ipsum significantes
hanc enim causam passionis esse uoluerunt sed his omnibus
communiter respondendum est quomodo causa a passione plurimum
differt dicendum est igitur non quae causa sit distentionis
sed quae sit distentio etenim causa siquidem sit occulta
discrepat atque pro captu mentis signorum uaria esse inuenitur
ea uero quae concurrunt passioni hoc est conductioni prompta
atque manifesta et omnibus intelligibilia esse probantur et
est tentandum ubi res patiuntur ut ex his quae non
discrepant disciplinam tradamus
secundum nos igitur distentio est siue extentio quam ut supra
diximus tetanon graeci uocauerunt inuoluntaria tensio recto
atque inflexibili porrecta cremento collorum ob uehementem
stricturam siue tumorem raptus uero posterganeus quem
opisthotonon graeci uocant est inuoluntaria retractio ob nimiam
stricturam siue tumorem pronus item raptus quem graeci
emprosthotonon uocauerunt inclinatio colli in anteriores partes
inuoluntaria ob uehementem tumorem siue stricturam sed
inuoluntaria haec dicta sunt ad discretionem eorum qui uoluntate
sua colla hoc schemate componunt ob tumorem autem siue
stricturam ad discretionem eorum qui ligationibus tormentuosis
organi eas partes positas habent
tentantibus igitur in has passiones deuenire haec obueniunt
difficilis ceruicis motus iugis oscitatio et magis loqui
uolentibus sequitur etiam non sine dolore iacendi positio atque
neruorum maiorum quos tenontas appellant leuis tensio et
durities punctio interpellans ex spina usque ad occipitium atque
bibendi difficilis transuoratio contemptibilis tamen
temporum dolor et magis eo tempore crescens quo hiscere
atque os aperire uoluerint patientes auditus grauis linguae
impedi mentum et imprompta locutio saliuarum fluor continuus
surarum atque uestigiorum dolidus sensus et sine ratione ueluti
ridens uultus cum quadam mobilitate suarum partium ascendente
passione atque erumpente distentio dura et durities partium fiet
cum dolore uehementi colli atque musculorum qui buccas
colligant rubor uultus et colligatio supradictorum musculorum
dentium quoque concubitus hoc est incumbens confixio sudor
plurimus articulorum frigidus torpor pulsus obscurus
extensio colli spiratio difficilis contractio crurum atque
manuum et infusi et destillati liquoris in os recursio per nares
fiet quibusdam etiam mentis alienatio cum celerrima spiratione
sequetur gutturis et pectoris stridor
sed tetanicis recto ductu distenta magis uidentur colla atque
ita ut inflexibilia fiant opisthotonicis uero contractus ad
posteriores partes fiet cum nimia tensione atque dolore dorsi et
clunium his etiam crura conducuntur et neque manus distenduntur
digitos conductos atque implicitos habent ut hippocrates ait
et maiorem digitum hoc est pollicem cum ceteris tenent ut
frequentius contingit se quoque continere non possunt sed
quadam mobilitate resiliunt cum dolor irruerit hi sunt peiores
tetanicis et omnibus alteris quoties non sine uulnere sed in
uulneribus propriorum ac salutarium locorum his fuerint affecti
passionibus emprosthotonicis autem colla conducuntur in
anteriorem partem atque mentum pectori configitur tenduntur ilia
et praecordia cum frequenti delectatione urinae egerendae et
difficili flexu digitorum
liberari uero ex his omnibus difficile est aegrotantes si in
uulneribus spasmus emerserit uel si spinae fuerit innata
durities at si sine uulneribus spasmus irruerit facilius
liberantur febrem uero secundum hippocratem in spasmum uenientem
salutarem accipimus spasmum autem in febrem perniciosum
quamquam quidam eius excludant sententiam dicentes quia
secundum ipsum febres corpora grauant multo magis geminant
incommodum cum uehementibus doloribus laxat enim inquiunt
tumorem naturalis ac mediocris feruor febrium uero acer et
contra naturam immodicus uexat quapropter ex minutione eorum
quae passionis sunt spem futurae sanitatis melius accipimus
 quomodo discernimus raptum quem graeci spasmon uocant a tremore
atque saltu  

discernens raptum a tremore atque saltu demetrius herophili
sectator in corporibus inquit raptu uexatis motum fieri per
extentionem atque conductionem in iis uero qui tremore
afficiuntur agitatione crebra item in his qui saltu
afficiuntur leuabilem et ponibilem motum fieri indicauit et
magis in partibus sensibilibus ac neruis qui uoluntario motu
subiecti sunt spasmum uero etiam in colligationibus
membrorum fieri sensit et non solum in quibusdam sensibilibus
partibus uerum etiam in his quae sensu carent atque ita inquit
gaudio quaedam membra saltum sustinere quaedam uero numquam
item senectute tremorem fieri non raptum asseruit addendum
tamen quomodo sine ulla distentione saltus mouetur atque tremor
efficitur cum tensione autem uehementi raptus membrorum fiet
item secundum asclepiadem extensio atque conductio partium tarda
et perseuerans esse perspicitur spasmus uero breuissimi
temporis et celerrimi tremor sed saltum ab his discernentes
quidam asclepiadis sectatores aiunt non extensione uel
conductione fieri sed leuatione ac depositione quod quidam non
consenserunt etenim ex tanta leuatione inquiunt atque
depositione quam sustinent aeque leuata ut deposita
extentionem atque incuruationem uel flexum fieri probant hos
denique motus manuum quos ita fieri perspicimus medium aiunt
esse saltum raptus atque tremoris magnitudine hac distantia
temporis iugem extentionem atque conductionem in tremore fieri
magis quam in saltu raram uero in raptu item paruam
extentionem ac conductionem in tremore maiorem uero in saltu
item ingentem in raptu dehinc nomen quoque dicunt communius esse
atque late diffusum saltum solemus etiam cordis saltum uocare
et arteriarum motum hippocrates denique inquit frontis uenas
saltum sustinere et neque tremor in his partibus fiet est enim
passio neruorum sed his respondendum est oportere etiam uenas
atque arterias et raptu uexari atque tremore affici quantum in
ipsis est siquidem etiam motus earundem partium alios atque
alios fieri magnitudine atque temporis distantia differenter
uideamus
 de curatione  

aegrotantes iacere oportet loco sufficientis magnitudinis
lucido mediocriter atque calido nullo etiam odore infecto
mollibus atque calidis stramentis prima enim celeritatis
morborum mitigatio est straminum mollities dehinc sine cibo
facimus aegrotos usque ad primam diatriton si uires permiserint
summo cum silentio iacentes tum lanis mollibus ac mundis oleo
dulci et calido infusis colla circumtegemus et buccarum musculos
quos siagonitas uocant et maiores neruos ceruicis  tenontas
appellant   tum clunes atque omne quod doluerit sed ob
permanentem feruorem erunt extrinsecus apponendi saccelli uel
cuiusquam materiae uaporationes aut uesicae oleo calido repletae
aut panni calidi aut ut supra dictum est saccelli lini semine
torrido pleni uel cantabro feruente aqua et oleo decocto
articulos quoque manibus tenentes calefacimus et sudorem ob
pressuram ac turborem uenientem pannis calidis excipimus
frigescit enim permanens et consensum partium in passionem
germinat
at si uehementes fuerint dolores erit adhibenda phlebotomia
dimissionis tempore atque ante tertium diem si passio coegerit
si minus in ipsa diatrito aut post ipsam uiribus
permittentibus tunc os colluere aqua calida permittimus et
potum accipere in ipsa uero diatrito oleo dulci atque calido et
mulso corpus omne perungemus ora etiam aqua calida fouentes
tunc cibo nutrimus sorbili atque tenui ex alica uel amylo aut
pane ex mulso uel pane insucato ex eodem mulso oportet enim
etiam cibum ebibi potius quam masticari ob dentium conclusionem
quam leuiter digitis aperire tentabimus prohibentes ligneos ut
plerique adhibent cuneos etenim quassationem partium atque
indignationem faciunt toto tempore cibi sumendi permanentes
tum ceteris diebus ea quae fouimus cataplasmatibus curamus
dehinc etiam spinam totam lini semine cum polline et foenugraeci
semine singularibus uel commixtis ex aqua mulsa cataplasmamus
superponentes extrinsecus quicquam de supra memoratis
calefactionibus quo possint cataplasmata multo tempore calida
permanere item per clysterem oleum calidum inicimus uel calidam
et oleum aut aquam in qua fuerit decoctum semen foenugraeci uel
radix agrestis maluae simul etenim et stercora detrahimus
praeminentia et tumentes partes fouendo relaxamus
utimur praeterea cucurbitis et magis cum passio sumpserit
statum sed in accessione leuibus in dimissione uero etiam
scarificatione adiecta erunt autem infigendae occipitio et
collo sed aliquando ante impositas cucurbitas expressas spongias
ex aqua calida et oleo aut decoctione foenugraeci aut lini
seminis aut hibisei apponemus apta etenim uehementer ex his
uaporatio lentescentis liquoris neruis laxandis accipitur et quae
musculos buccarum quos siagonitas uocant sit sufficiens
relaxare tunc post uaporationem cataplasmatibus utendum
aliqui denique non sine ratione commoti etiam teneris et
exercitis pellibus agnorum uel haedorum oleo calido tinctis atque
madefactis loca patientia uaporauerunt
damus etiam oleum calidum ore continendum et quamquam omni
tempore conueniat magis tamen cum cataplasmata apponimus hoc
probamus faciendum quo ex interioribus quoque buccarum
colligatio laxatur cibum dantes alternis diebus donec passio
declinet si uires aegrotantis permiserint in iisdem
perseuerabimus solam aquam calidam uel mulsum calidum
dimissionis tempore offerentes
tunc cum ex parte passionem mitigatam senserimus embasim
olei uel aquae et olei adhibemus cuius rationem atque ordinem
libris specialium adiutoriorum docebimus dehinc quotidianis
diebus humaniore cibo nutrimus praecauentes etiam nunc dura
quaeque ac difficilis transuorationis dare mandenda sed magis
pultes offerentes uel olera uel cerebra uel pisces teneros et
omne quod facile accipi ac digeri potest ne ob uehementem
masticationem naturales colligationes buccarum quas graeci
chalinos uocant moueantur erunt praeterea loca ipsa quae
patiuntur cerotario curanda ex oleo dulci uel cyprino confecto
item diachylon medicamento et quod appellant mnaseu tunc etiam
acopis utemur quae fiunt ex amylo atque adipe et ex infusionibus
ac decoctionibus foenugraeci et lini seminis et his similibus
tunc lauacrum adhibemus praecauentes aquam frigidam dehinc
dabimus etiam uinum ut saepe docuimus qualitate atque natura et
quantitate congruum

ueterum medicorum erasistratus tetanicam passionem non
memorauit herophilus uero nihil plus inquit nisi quod uehemens
opisthotonia rectiora faciat ea quae nodorum spinae euulsione
arcuata uidentur et quod febri cula irruens passionem soluat
item serapion primo libro curationum sic inquit curandos
tetanicos quernadmodum phreniticos quapropter sumendae sunt
contra ipsum responsiones quas de phreniticis dicentes docuimus
item ex his curationem huiusmodi passionis tradiderunt
hippocrates libro quem ad sententias cnidias scripsit cerotario
inquit ungendos opisthotonicos et aqua calida eorum crura
fouenda iacere iubet in lineis stramentis utens ad uentrem
mouendum collyriis quae appellauit balanos et potionibus ex
radice bryoniae et dauco atque uino confectis offert praeterea
farinam coctam tepentem in partem cibi ut saepissime facit
permittens etiam uinum superbibendum quando uoluerint
aegrotantes tetanicos uero phlebotomat non aduertens adhibendam
uere phlebotomiam sed non solam non enim dignum atque
sufficiens tantae passionis unum adiutorium esse probatur item
collyria siue balani et potiones supra memoratae et uinum
intemporaliter datum patientibus contrarium atque saluti noxium
monstratur talia enim tempore importuno neruis officiunt
item secundo libro quem de morbis scripsit ait esse aliquando
conducibilem tetanico sine uulnere effecto atque primaeuo
corpore et habitudine uigenti aestatis tempore plurimae frigidae
ablutionem siquidem feruorem reclamet ac reuocet dat etiam
nigrum helleborum cum pipere et lacte asinino carne concocto
potat atque sternutamentum commouet mirandum igitur quod in
his qui tali passione afficiuntur frigida utendum existimat
hippocrates qui iamdudum ait frigida quaeque esse inimica
ossibus neruis dentibus et cerebro sternutamenta etiam
commouere tumores nulli dubium est item asininum lac nulla
ratione laxare tumentia probatur dehinc stomachum euertet
siquidem sit taetri odoris et saporis item helleborum nigrum
neruos obsidet atque purgando uel deducendo corpus exagitat
diocles libro quo passiones atque causas atque curationes
scripsit tetanicis inquit adhibenda mictoria medicamina quae
appellauit diuretica tum uentrem deducendum atque euacuandum
dat etiam bibendum passum aquatum pueris uel his qui ex uulnere
in passionem ceciderunt prohibet etiam cibum dari et iubet ea
quae passione tenduntur uaporari et emolliri item tertio
libro de curationibus similiter clystere utitur et uinum dulce
dat bibendum adhibens uaporationes nunc siccas nunc humectas et
ungit cerotario atque lanis patientia contegit loca
sed ex his primo mictoria uesicam mouentia omnes prouocant
neruos qui tunc summo atque attento sensu habituantur dehinc
clysteres acerrimi adurendo tumores asperiores efficiunt quos
adhibendos existimant est etiam uinum repugnans priusquam
passio declinauerit et quamquam omne magis tamen dulce non
opportune datum inflat denique etiam sanos et indigestos atque
inutiles et implicitos facit est etiam profecto peccantius
prohibito cibo uinum dare item uaporationes humidae siccis atque
aridis repugnant et usus cerotariorum soli passionis
declinationi conueniens inuenitur
praxagoras tertio libro curationum uaporationibus utitur et
clystere et uomitu quanta autem uexatio sit uomitus arbitror
superfluum dicere est enim etiam impossibilis usus eius in his
qui neque ad transuorandum potum os aperire possunt
heraclides tarentinus secundo libro interiorum passionum
tetanicos et opisthotonicos clystere curat et praepotat iure
gallinaceo et lasere cum primo sint haec uentris inflabilia
item laseris uirtus acerrima clysterum uero incendiosa
dehinc asclepiades secundo libro celerum uel acutarum
passionum incipiente inquit dolore tetanicos aqua calida
fomentamus nocte atque die scilicet ut praeter incongruae
qualitatis percussum etiam temporis peccato atque immodicae
quantitatis dolentia prouocentur cum sit tunc mitigationis atque
blandimenti opportunitas interea inquit saccellis ex milio
confertis uel cachry uel salibus quae quidem sine dubio ob
acrimoniam acutis passionibus sunt contraria tamquam acre
collyrium his qui acutis doloribus oculorum afficiuntur hic
praeterea etiam inquit aridas uaporationes operantius mederi
quam cataplasmata medentur non aduertens quia tunc nerui ob
colligationem tumoris indigent laxamento atque indulgentia
ex siccis autem uaporationibus ut etiam ipse confitetur
siccantur et tenuantur et arescunt corpora conuenit etiam
inquit cataplasma simplex quod omen lysin appellant pueris
atque mulieribus et uiris quorum corpora fuerint dimissa atque
molliora uel tenera cum potuerit id omnibus conueniens dicere
quid enim tam uanum atque ut ita dixerim ridiculum quam ob
usum cataplasmatum naturam uel aetates ac uitae consuetudinem
praeseruare dehinc possunt pueriles aetates uel muliebria
corpora non libere educata neque molliora inueniri quo fiet ut
communiter in omnibus utilissimum cataplasmatis adiutorium
prhohiberi uideatur ob istius errorem qui non manifestis
intentionibus res aduertendo falsis curationibus implicatur
adhibet etiam clysteres acerrimos atque uehementius operantes
salutarem putans ex his febrem generari quo raptus siue adductio
materiae e partibus patientibus ad intestina fiat quae igitur
maior accusatio esse potest acerrimi clysteris quam quod febrem
facere promittatur quid enim utile ex eo sperare possumus ex
quo id perficitur quod etiam sine tetanica passione graue
corporibus existimatur

probat etiam uehementes feruores similis acrimoniae iubens
saccello sale pleno aqua calida tincto partes quae patiuntur
uaporari tunc duobus cauteribus alternis sales incendi ut ex
ipsis inuadens quaedam spiratio penetret altiora sed horum
acrimoniam iam pridem reprobauimus item ignem plurimum accendens
et superponens aegrotantem omnes spondylos spinae oleo per diem
atque noctem iugiter fricat at est uehementer culpabile omnis
etenim impressio et tumentia et dolorem geminat item iugiter
diem atque noctem id facere iubet cuius usus etiam sanos
potest quadam uexatione in consensum mittere quippe cum saepe in
uno latere iacentes atque eodem tardantes schemate uexemur
item plurimus ignis densat denique etiam in feruentibus
lauacris corporis superficies densari perspicitur et quid
ultra dicam cum sit recorporatiuae uirtutis paroptesis tetanos
autem mitigatione indigeat ob celeritatem sui
item ait cucurbitam utilem magis quam phlebotomiam huic probari
passioni nisi inquit febres prohibuerint materiae
detractionem uel in uenis plurima fuerit plenitudo tunc enim
erit phlebotomia adhibenda in ipsa uehementiae summitate
difficile enim inquit detractionem fieri corpusculum posse
tempore dimissionis sed dicimus contra neque raptum
cucurbitae posse febribus cohiberi sicut in ipso saepe opere
probauimus neque melior phlebotomia uel praelatior usus
cucurbitae esse potest etenim in augmento phlebotomia locum
habet quo tempore cucurbitam adhibere non licet ut neque
cucurbitae tempore phlebotomiam quo noxia probatur tempus etiam
phlebotomiae illud est quod etiam aliorum amputantium
adiutoriorum ut est dimissionis in totius augmento passionis in
accessione enim simpliciter mitigantibus utemur adiutoriis
asclepiades autem ob exstinctam falsis intentionibus causam neque
aptum scire potuit phlebotomiae tempus
declinante igitur passione aegrotantes nutrit atque sucis et
sorbilibus cibis sera igitur si fuerit quam exspectandam ob
nutriendum putat aut ut saepe contingit post decem dies
effecta immodica atque interfectrix ex tanta abstinentia
iudicatur dehinc quae aegro adhibenda sint docere neglexit
utrumne piscium an uolantium uel quadrupedum sed omne genus
corruptibile atque inflabile hic uero linquens uere resumptiua
adiutoria quae magis fuerant demonstranda aliena ordinauit
haec sunt quae asclepiadi respondenda probamus

communiter autem recusanda est omnis alia quaeque fuerit
acrior materia etenim quidam sicut clodius asclepiadis sectator
memorauit laser quem graeci opon cyrenaicon uocant cera
inuolutum bibendum tradiderunt dant etiam castoreum praebibendum
et ferulagine cum euphorbio colla perungunt atque spinam item
plerique superficiem uulnerant ignis ustura et ex sinapi atque
fico adhibent cataplasma alii frigida fouent cum nimiam
uiderint tensionem et post perfusionem frigidae fricant calidis
rebus alii utuntur etiam baccis et thymo et origano et nepeta et
hyssopo et herba saluia et butyro et cedria et herba pulicaria
et semperui ua ausi etiam quidam iuscellum ranarum dare
quae omnia prompta atque manifesta peccata probantur alia
enim ob acrimoniam tumorem prouocant ut euphorbium et ferulago
et laser et sinapi uel his similia alia constringendo perfectam
stricturam extendunt ut herba pulicaris quam psyllion uocant
et semperui ua quam aizoon uocant et aqua frigida iuscellum
autem ranarum experimentum esse dicitur et est odiosum in semet
nihil habens commodi quod ratio probet

 de hydrophobia  

deinde hydrophobia quae nomen sumpsit ab accidenti est enim
uehemens timor aquae nam graeci timorem phobon uocant aquam
hydor appellant quidam denique detracta litera delta
adicientes gamma hygrophobiam uocauerunt quod omnem liquorem
metuat sed consuetudo magis primum obtinuit nomen siquidem plus
aquam timeant aegrotantes uel quod inter ceteros liquores
plurimum praestet alii quoque phobodipson appellant quod cum
timore sitiat item polybus pheugydron siquidem aquam fugiat
nos denique aquifugam dicere poterimus item andreas qui
cynolysson uocauit ueluti ex rabie canina morbum conceptum

antecedens autem causam passionis est canis rabidi morsus
uel ut quidam memorant ceterorum quoque animalium quae sint
simili rabie obnoxia ut luporum ursorum leopardorum equorum
et asinorum uel hominum hydrophobarum quidam denique in
hydrophobicam passionem deuenerunt solius aspirationis odore ex
rabido cane abducto cum deflectione quadam naturalis spiratio
uexata uenenosum aerem adducit et uitalibus inserit partibus
item alii rabidi animalis unguibus laesi in rabiem deuenerunt
memoratur denique sic mulierem in hydrophobicam passionem
uenisse cui facies fuerit leuiter a paruulo catulo lacessita
item quidam a gallo gallinaceo pugnante leuiter laesus in
rabiem uenisse dicitur sartrix etiam quaedam cum chlamidem
scissam rabidis morsibus sarciendam sumeret atque orae stamina
componeret lingua et artuum iuncturas lamberet assuendo quo
transitum acus faceret faciliorem tertia die in rabiem uenisse
memoratur est praeterea possibile sine manifesta causa hanc
passionem corporibus innasci cum talis fuerit strictio sponte
generata qualis a ueneno praeterea post morsum quidam
celerius in passionem ueniunt quidam tardius adeo ut etiam
post annum aut eo amplius afficiantur sed magis plures post
quadraginta dies

 quae est diffinitio siue agnitio hydrophobiae  

est agnitio hydrophobiae appetentia uehemens atque timor
potus sine ulla ratione ob quandam in corpore passionem adiectum
est autem sine ulla ratione atque ob quandam in corpore
passionem quod alii timeant potum ut ueneni admixti suspicione
uel arte prouidentes quia si intemporaliter sumpserint
periclitabuntur neque illico hi ratione timentes hydrophobi esse
uel dici possunt

 quae sequuntur eos qui in hydrophobicam passionem proni ac
decliues esse uidentur  

sequitur eos qui in istam passionem proni ac decliues esse
noscuntur cum iam praetangi coeperint anxietas quaedam sine
ulla ratione atque iracundia et corporis difficultas in solitos
motus somnus etiam suspensus atque turbatus uel uigilia et simul
cibi corruptio stomachi grauedo crurum atque brachi orum
extensio oscitatio iugis et impigens lauandi uoluntas insueta
etiam querela aeris tamquam austrini quamuis serena fuerit
quies item difficilis toleratio atque taedium et recusatio
imbrium parua bibendi uoluntas contra consuetudinem

obtinente passione appetentia bibendi atque timor et primo
ad ipsius aquae uisum secundo etiam si eius audierint sonitum
uel nomen dehinc timor fomentationis olei pulsus densus
paruus inordinatus quibusdam febricula saltus stomachi torpor
atque stupor articulorum subreptio atque extentio praecordiorum
ad superiores partes et officii uentris abstentio urinae
reddendae paulatim frequentatio tremor atque conductio neruorum
uox obtusa et uelut latrabilis et corporis spirae similis siue
canina inuolutio spiratio difficilis iactatio corporis omnis ad
ingressum hominum tamquam secum aquam afferentium rubor uultus
atque oculorum et corporis tenuitas attestante pallore cum sudore
partium superiorum ueretri frequens tensio cum seminis
inuoluntario iactu lingua prominens

in ultimo etiam singultus et uomitus fellis ac frequentius
nigri quibusdam etiam timor manus oculis tenus admotae uel
circumtractae quidam se agnoscere fateantur esse naturalem uel
consuetum aquae liquorem cum sibi monstratur sed commoueri cum
uiderint ut se ipse quoque soranus uidisse testatur in hac
passione constitutum sese hortatum liquorem ut sumeret nec
tamen potuisse aiunt et militem quendam ut artorius memorat in
passione constitutum sibi indignatum quod in bello nulla
timuerit uice sed nunc aquam cum uidisset quae esse
consuetudini iocunda solet metu inenarrabili terreretur
item eudemus themisonis sectator memorat fuisse hydrophobum
medicum qui cum praenosceret periculum suppliciter ingredientes
exoraret et cum lacrimarum fluore guttis destillantibus
tangeretur exsiliens uestem consciderit dehinc soranus memorat
se infantem hydrophobum uidisse ubera matris expauescentem item
ait quendam atheniensem sibi retulisse quod uiderit hydrophobum
ex domo fugatum ad locum uenisse ubi inclusus corpore implicato
uitam finiuerit sed in ipso loco fuisse canem iacentem quem
rabie accensus repente accurrens momorderit
communiter autem est passio stricturae atque uehemens et acuta
uel celeris etenim ob nimium tumorem et humoris defectum
aegrotantes celeriter interficiuntur nec demetrio danda
fides est dicenti quod etiam tarda haec passio possit esse hoc
est diuturna quam graeci chroniam uocant siquidem dicat in ista
passione leui timore affectos biennium transegisse neque
asclepiadis sectatores intelligibile quiddam asserunt qui
propterea passionem tardam putant quia post plurimum tempus
morsus inflicti morte afficiuntur cum non oporteat illud tempus
aegrotanti imputari quo nondum rabie uexatur quippe cum passio
necdum corpus afficiat et cum erit non habeat superpositiones
seu dilationes quod habent qui specialiter tardis afficiuntur
passionibus et ob hoc celerrime aegrotantes interficiat non
solum ut acuta sed etiam ut continua passio
 quae sunt similia hydrophobiae et quomodo internoscuntur  

similes sunt hydrophobicae passioni phrenitis mania quam
nos furorem siue insaniam dixerimus sed hae discernuntur
siquidem plus in ipsis caput patiatur in phreniticis uero etiam
febres sequantur item in hydrophobicis plus stomachus et sine
febribus esse perspiciatur et acuta sit atque celeris passio
mania uero etiam tarda frequentius inueniatur eudemus themisonis
sectator inquit melancholiam esse hydrophobicam passionem sed
ab hac quoque discernitur siquidem tarda sit melancholia
acuta uel celeris hydrophobia alii quoque aerophobas aiunt esse
similes supradictis sed internosci siquidem aeris sit timor
qui generaliter phreniticis ascribitur etenim phrenitici quidam
aerem lucidum extimescunt quidam obscurum item andreae
sectatores memorant esse pantophobas quos nos omnipauos dicere
poterimus siquidem omnia timere dicantur si uere tamen haec
esse poterit passio discernitur autem quod non solius potus
sed omnium rerum timorem faciat

 utrumne animae an corporis passio sit hydrophobia  

quaesitum etiam utrum animae an corporis passio sit
hydrophobia etenim quidam esse aiunt animi passionem siquidem
appetere uel desiderare sit animae speciale non corporis
denique purpuram cupientes uel statuam uel militiam aut regnum
aut pecuniam neque uenis neque neruis aegrotare dicuntur uel
arteriis sed animae affici passione quo fiet ut etiam
hydrophobia animae sit passio est enim appetentia potus quippe
cum timor et maestitudo et iracundia passiones sint animae
timent igitur aquam hydrophobae quo necessario animo aegrotare
noscuntur nam omnis phantasia cuius diuersitates latini
uisa uocauerunt ut tullius siue illa naturalia siue contra
naturam fuerint animi non corporis esse noscuntur hydrophobae
igitur phantasia iactantur scilicet ea quae contra naturam esse
uideatur quo assumitur eos animi affici passione
sed his qui haec asserunt consentiendum non est etenim
appetere uel delectari potu sicut etiam mandere ex corporis
quadam nascitur passione timor enim per consensum animae
corporis compatientis nasci perspicitur quo fiet ut
corporalem esse passionem hydrophobicam manifeste perluceat
etenim antecedens morsus ex quo causa descendit utique corporis
fuit et non animae antecedentia autem atque consequentia ut
est singultus et difficilis corporis motus et grauedo et his
similia corporis esse noscuntur nam animae passiones ut
philosophi uolunt nostri sunt iudicii hydrophobica autem passio
ex corporis necessitate descendit quo fiet ut sit corporis
passio sed etiam animae occupet qualitatem tamquam in furiosis
uel melancholicis
 quis locus in hydrophobicis patitur  

uicina etiam quaestio est supradictae quisnam in
hydrophobicis locus corporis patiatur et quidem democritus
cum de emprosthotonicis diceret neruos inquit coniciens hoc ex
corporis conductione atque ueretri tentigine item asclepiadis
sectatores alii membranam aiunt cerebri siquidem secundum
asclepiadem omnis passio quae mentem turbauerit in ipsa
consistat ut phrenitis lethargia epilepsia quo assumitur ut
etiam hydrophobica passio eidem membranulae ascribatur quae
animum conturbat alii aiunt diaphragma pati siquidem in ipso
sit dolor constitutus

artemidorus erasistrati sectator et artorius asclepiadis
sectator de hydrophobia scribentes atque plurimi nostrae sectae
scriptores aiunt stomachum pati siquidem singultus sequatur et
uomitus fellis et appetentia insatiabilis bibendi quorum singula
stomachi passionis esse noscuntur consentire tamen etiam
membranas cerebri sed nonnulli asclepiadis sectatores stomachum
atque uentrem pati dixerunt etenim bibendi appetentiam non solum
stomachi paruissimis uiis sed etiam uentris fieri probant
uomitum quoque utriusque partis effici passione
item gaius herophili sectator libro quo de timore aquae
scripsit ait cerebrum et eius membranam pati etenim
inuoluntario motu seruientes nerui atque stomachum colligantes
initium uel originem inde sumpsisse noscuntur
magnus uero ephesius secundo libro epistolarum ait sigillatim
esse dicendum omnia quae difficultate motus in hac passione
afficiuntur pati hoc est cor stomachum diaphragma caput
ilia non enim pulsum malignum fieri posse suspicatur nisi
praepatiente ea parte corporis unde initium sumit quae
necessario si sine ulla fuerit uexabili passione pulsus mutari
in peius numquam potest neque difficultas spirationis fieri si
diaphragma atque pulmo naturali positione maneant ac nullo modo
tentata neque tentigo frequens atque ultra naturam nisi
uirilia siue radius uirilis fuerit in tumore constitutus neque
uisa mentem fallentia quae graeci phantasmata uocauerunt nisi
capite patienti fieri possunt siquidem in ipsa uel in ipso
sensus omnes sint constituti uel quod sensuales uiae ex ipso ad
cor referantur
quorum nihil est ad medicum necessario pertinens sufficit enim
agnouisse caput pati tempore quo mens fuerit alienata quippe
cum etiam ex antecedentibus signis pati noscatur praecedit enim
quibusdam dolor capitis atque aurium tinnitus uisus quoque
falsitas praeuolantium ueluti animalium minutorum tamquam
culicum quapropter palpebratione frequentant necnon etiam
uultus feruor cum rubore per ora insinuans attestante lacrimarum
fluore cum angulis oculorum sanguinolentis exstantibus uenis ex
utraque parte temporum apparet
sed horum singuli ratione commoti uera quidem sed deficiente
haec posuerunt praepatitur enim ea pars quae morsu fuerit
uexata unde initium denique passionem sumere nemo negat patitur
enim totum corpus quod probamus ex his quae singuli dixerunt
cum enim alii alias asserunt pati partes omnes pati confitentur
fit autem probabilius ex his quae manifeste hydrophobicos
sequuntur saltus membrorum raptus siue contractio neruorum
sitis timor tentigo abstinentia uel retentio egerendorum
plus tamen stomachum pati atque uentrem recte dicimus in ipsis
enim plurima sunt accidentia signa et manifestiora ut singultus
saltus retentio conductio uel contractio sitis intolerabilis
sed nihil horum ad curam necessario refertur ubi enim passionem
inuenerimus eidem parti iuxta magnitudinis comparationem
adiutoria adhibemus
 utrum noua passio sit hydrophobia  

quidam logicorum quaesiuerunt pro loco utrum noua passio
sit hydrophobia ut si nouam inuenirent nouam etiam causam
atque curationem inquirerent quod a nobis quidem alienum est
fieri enim potest ut particulares uel speciales passiones nouae
fieri possint generales autem uel principales quarum dominio
ceterae quaeque subiciuntur fieri numquam possint hae denique
consuetis atque congruis curationibus similiter curantur sed ut
plenius omnia perspiciantur singulorum placita siue uisa uel
existimationes ordinamus
etenim quidam aiunt nouam esse hydrophobicam passionem quidam
negauerunt et alii omnino ut artemidorus sidensis alii
specialiter ut caridemus sectator erasistrati item non
nouam esse passionem plurimi dixerunt sed ob astructionem
probandae nouae passionis aiunt neminem ueterum hanc memorasse
passionem sed soli inquiunt nouelli inuentores eandem
aduerterunt certe si fuit apud ueteres nec tamen memorata
cognoscitur secundo confundit atque turbat haec passio non solum
inertes sed etiam artifices quo probatur ob tantam
ostentationem magnitudinis noua inueniri dehinc aliarum
passionum causae apprehensibiles sunt scilicet actiuae atque
operantes quas synecticas uocant istius autem passionis
incomprehensibilis est quod est signum probabile nouae
passionis additur etiam quod sit incurabilis
sed his contraria sentientes falsum esse inquiunt quod hanc
passionem nullus ueterum memorauerit etenim democritus qui
hippocrati conuixit non solum hanc memorauit esse passionem sed
etiam eius causam tradidit cum de opisthotonicis scriberet
ipse quoque hippocrates etsi non principaliter de ipsa passione
tractans sensu tamen dictorum hanc memorasse monstratur in
praedictiuo libro dicens phreniticos paruibibulos sono quolibet
pulsatos tremore affici alienatione autem mentis hydrophobas
uexari uidemus quapropter hos hippocrates phreniticos dixit
paruibibulos quos brachypotas uocant hoc est quod modicum
biberent ob timorem liquoris

item polybus hanc passionem memorauit dicens aquifugas cito
interire quos pheugydros appellauit
homerus quoque hanc agnouisse passionem probatur conicit enim
per figuram cum de tantalo dicit item ubi inducit teucrum
occisis octo hectorem non potuisse percutere atque ita locutum
ut diceret se hunc interficere non posse rabidum canem cum
igitur memorauit homerus ex quo fieri hydrophobae possunt erit
consequens ut et quod fieri possint scierit
item comicus menander inducens senem irascentem istius passionis
imaginem uinolentis ascripsit dicens non posse bibere eos qui
uinum usque ad uexationem potant
ratio quoque hoc ostendere uidetur etenim superioribus
temporibus aut erant canes aut non erant sed non fuisse nemo
quis dicere audeat passionis etenim causam prompte homerus
memorauit si igitur fuerunt etiam rabie affecti sunt quo fiet
ut cum fuisse causa ex qua hydrophobae fierent atque homines
qui fierent uel pati potuissent demonstretur erit rationabile
ut apud antiquos haec passio fuisse credatur expauescere autem
siue confundi ut aiunt non solum inertes sed etiam artifices
hac passione non necessario signum est eandem incurabilem
pronuntiandi etenim plurimae aliae passiones non aliter
medentium mentem confundunt ut satyriasis apoplexia

item causa praecedens eius passionis incomprehensibilis ut
putant non est quam plurimi medicorum atque philosophorum
tradiderunt at si esset incomprehensibilis quod ex ea sequetur
manifestum esse et apprehensibile nulli negant uel si esset
incomprehensibile id quod sequitur hoc est passio non tamen
incurabile at si incurabile non necessario nouum ut neque
carcinoma sed aiunt principaliter ex his quae sequuntur uel
designant hydrophobicam passionem nihil esse eiusdem proprium
ut singultus qui quamquam eos sequatur sit tamen communis
eorum qui hydrophobae non sunt sitis etiam sequitur atque
uomitus fellis sed febricitantibus haec saepe contingunt
item turbatio mentis atque timor sed etiam phreniticos
saepe comitantur si igitur nihil proprium sequitur hydrophobas
sed sunt omnia communia aliis passionibus non poterit noua
passio nuncupari
nos quoque his consentimus uidetur etenim haec passio etiam
frequentare quibusdam temporibus uel locis ut apud cariam atque
cretam haec enim insula aliorum uenenosorum animalium difficilis
atque paene libera sola canum rabie uexatur frequentissime
poetarum quoque testimonium longe uetustissimum atque non rectis
necessario uerbis destinatum accipiendum ducimus item
hippocrates magis phreniticos memorauit non hydrophobas
paruibibulos nam inquit eos quod in quibusdam phreniticis
frequentare uidemus aut fastidio possessos non solum ad cibum
uerum etiam ad potum uel certe traductos uisis quae graeci
phantasiam appellant ut ait eudemus accipiendum non
existiment potum uel suspicione delirationis affecti admixta
putent uenena liquori tremunt quoque nonnumquam debilitate
neruorum et ad omnem sonitum commouentur scilicet alienationis
proprietate et non necessario hydrophobicae passionis quapropter
aliis utendum est rationibus ad demonstrandum non esse nouam
hydrophobicam passionem
 quomodo curandi sunt hydrophobae  

curandos hydrophobas conuenit iacere loco mediocriter calido
atque lucido adhibita articulorum defricatione seruatos etiam
insomnes usque ad laxamentum temporale his quoque partibus quae
rapiuntur uel conductione uexantur calidis atque mundis lanis
aut pannis praetectis adhibendae etiam molles uaporationes in
statu accessionis dulci atque calido oleo clam lanis tinctis uel
foris a cubiculo infusis tum immissis ne uisu liquoris
aegrotantes in commemorationem timoris reducantur at si
aliqua fuerit indulgentia passionis quae erit apprehendenda si
etiam febres fuerint ex minutione feruoris si etiam non
fuerint minutione timoris erunt phlebotomandi ex brachio quo
uena facilior occurrerit item fluenti sanguine aduertenda sunt
aegrotantium ora atque manu excipiendus est fluor ne sonitu
perculsi commoueantur in diatrito uero erunt primo perungendi
sed pannis oleo tinctis eorum enim tractu latenter corpora
perungentur extergendi quoque at alia fouentur aliis calidis
atque immundis consequenter pannis uel linteolis
tunc post perunctionem cibus dandus tenuis et sorbilis quo
latenter cum cibo etiam potus inducatur et panis aqua
infusus uel alica ex aqua facile enim accipiunt sed oportet
magis tempora dandi seruare cibum et potum quod fiet hoc genere
ut ex obliquo fabulantes de consueta uita loquamur lauacra
memorando atque bibendi copiam tunc si aegri his dictis placidi
permanserint fidenter offerimus potum dimissionis tempore
inuento at si commoti uel irati fuerint audito lauacro uel potu
erit differenda oblatio dandus interea potus in fictili uasculo
subtili cauerna perforato tamquam sunt papillae uberum et
dandus aegrotantibus praefecto obstaculo oculorum uel
temporaliter clausis fenestris est enim omnifariam
mitigatione passionis prouidendum ut nulla occasio detur
excitandi furoris oportet denique etiam ministros aptissimos
esse et primo ut sint taciti neque fabulas inicientes sed eius
respondentes dictis et ita respondentes ut cedenter ac sine
ulla constantia eum consentiendo coerceant atque eius uisa quae
mentis falsitate efficiuntur eidem sensim displicere atque
incredibilia faciant
dehinc conuenit laxatiuis cataplasmatibus thoracem curare et a
tergo inter utrasque palas quod graeci metaphrenum uocant
cum autem statum sumpserit passio etiam cucurbita apponenda
iisdem locis cum scarificatione tum spongiarum uaporatione
utendum quae quidem latenter erunt ex oleo atque calida
exprimendae et apponendae obuolutae pannis uel linteolis ne
humoris sensus aut sonitus exagitent aegrotantem tunc etiam
caput detondendum et iisdem adiutoriis concurandum gestatio
adhibenda in lectulo suspenso siue portatoria sella
at si passio perseuerauerit iisdem perseuerabimus adiutoriis
illud etiam erit affectandum ut si omnino potum recusauerint
qualibet tamen parte quiddam liquoris assumant et nulla
indignatione aegrotantes afficiantur uisu perterriti quod
ita facere poterimus si calidam atque oleum ex clystere per
podicem iniciamus et hoc si fieri potuerit diurnis diebus
paruum quidem tunc enim potuerit contineri nam si fuerit
plurimus humor sua redundantia ac pondere prouocat excludi erit
enim eius continentia utilis ad minuendam sitim nam neque solum
dysentericis iniectum medicamen superiora inuadens saepe
stomachum atque caput uexare accipimus siquidem eo necessario
perueniat sed etiam calidam et oleum peruenire posse
concipimus quo partibus iisdem irrigationis praebeat laxamentum
post iniectionem denique manibus admotis impressione moderata ex
inferioribus ad superiora ducentes liquorem ascendere
prouocamus declinante passione erunt aegrotantes resumendi
sed multo tempore a lauacro abstinendi atque uino ne in
periculum redeant at si ex ista passione ut saepe contingit
satyriasis fuerit effecta erunt adhibenda ea quae paulo post
dixerimus
antiquorum autem medicorum nullus istius passionis tradidit
curationem aiunt denique themisonem quamquam uolentem non
potuisse siquidem ex rabido cane quondam fuerat uulneratus etsi
eius curationem assumeret mente quippe scripturus continuo
admonitus in eandem laberetur democritus uero iubet origani
decoctionem dari atque ipsum poculum quod bibunt in sphaerae
rotunditatem formari est autem hoc genus decoctionis
acerrimum atque stomachum uexans et incendens in quo etiam idem
sibi repugnare perspicitur ait enim hydrophobiam esse incendium
neruorum
item quidam medici ut artorius memorat alios in uasculum plenum
frigida miserunt alios in puteum posuerunt saccis immissos uel
inclusos ut necessitate bibere cogerentur alios in aquam
calidam nescii quod passionis curatio illa sit non ut bibant
aegrotantes sed ut bibere uelint quod fiet cum passio fuerit
adiutoriis destructa multi denique etiam bibentes raptu affecti
sunt grauiore quapropter etiam toto corpore infundendos ut
putant et in aquam frigidam magis uexabile comprobamus omne
etenim frigus extendit tumentia nam propterea ut artorius
dixit raptu interficiuntur
item aristoxenus ad corruptionem atque abundantiam liquoris
intentus praedandum dicit potum atque clysteribus utendum
communiter omnibus depurgatiuae uel temperatiuae uirtutis sed
haec tumorem passionis incendendo geminant comitantia item
tullius bassus etiam sternutamentis utitur et clysteribus cum
generaliter haec passio mitigatione indigeat ob acutissimam
celeritatem et non ut hic putat recorporatiuis adiutoriis sit
asperanda quae graeci metasyncritica uocant item niger eius
amicus etiam album helleborum dedit eudemus autem phlebotomans
helleborum dat secunda uel tertia die atque cucurbitas affigit
usque ad partium pustulationem item agathinus libro de helleboro
conscripto iubet etiam dari helleborum in initio passionis alii
podicem cataplasmandum iubent helleboro alii collyria ex ipso
facientes quae appellauerunt balanos podici supponunt
sed erunt communiter omnes culpandi cum sit passio acuta atque
celeris et uehemens ac saepissime continua quippe cum numquam
puram atque sinceram habeat dimissionem et est helleborum
recorporatiuae uirtutis ac propterea tardis passionibus
conueniens quas graeci chronias appellant et in earum
principaliter lenimento atque regulis ciborum aegrotante
praeparato quod graeci diaetam uocant quod utique non sine
tempore prolixo fieri potest sine his igitur nihil ueneno
differet helleborum datum item agathinus libro de helleboro
conscripto iubet etiam dari helleborum in initio passionis alii
podicem cataplasmandum iubent helleboro alii collyria ex ipso
facientes quae appellauerunt balanos podici supponunt
sed erunt communiter omnes culpandi cum sit passio acuta atque
celeris et uehemens ac saepissime continua quippe cum numquam
puram atque sinceram habeat dimissionem et est helleborum
recorporatiuae uirtutis ac propterea tardis passionibus
conueniens quas graeci chronias appellant et in earum
principaliter lenimento atque regulis ciborum aegrotante
praeparato quod graeci diaetam uocant quod utique non sine
tempore prolixo fieri potest sine his igitur nihil ueneno
differet helleborum datum est etiam graue usque ad
pustulationem corporis cucurbitas apponere et simile quiddam
tumentes oculos ligneo baculo inungere item quidam castoreo
potandos iubent hydrophobas alii rosaceo oleo alii diagridio
aut elaterio aut lacte uel pinguibus incongrue iusculis et
agitantes atque grauantes aegros et non eo tempore quo permitti
potuit usus supradictorum praecautionis causa effugiendae
passionis nunc etsi iam praesens indigeat congrua curatione
clystere depurgant uel temperant uim ueneni quae semper post
effectam passionem contemnenda est urgentiore cogente coenoteta
item nihil aliud quam potum dare quoquo modo nituntur nunc gelu
uel niuem offerentes aegrotis nunc uiridem ficum uel pirum aut
cucumerem et his similia alii calami perforati initium ori
aegrotantis immittunt dehinc ex alia parte per aliam cauernam
aquam infundunt alii poculo lineo panno superimposito uel beluae
pelle potandum putant scilicet superstitione traducti quod
naturalis autoritas beluarum quae canibus est contraria timorem
aegrotantium soluat sed haec quae uulgus per experimenta
probata putat longe aliena ab arte monstrantur alia quoque
quae facienda ordinauerunt ratione reicienda sunt ut ea quae
sunt uinosa ante declinationem offerenda item frigida sunt ob
tumorem incongrua constringunt enim atque extendunt stricturae
difficultatem ex qua sine dubio hydrophobica passio confecta
probatur
 de acuto tormento quod graeci ileon appellant  

tormentum dictum est quod existiment aegrotantes conuolui
atque torqueri suorum intestinorum uerticula uel quod spiritus ob
abstinentiam clausus sese inuoluens uinctiones atque tormenta
efficiat uel quod uehementia dolorum supra eas partes quae
patiuntur aegrotantes arcuati conuolutique plicentur salimachus
autem ait quosdam pythagoricos apud siciliam medicantes graeco
nomine phragmon uocare siquidem obtrusis naturalibus uentris
officiis fieri uideatur item hanc passionem tertio libro
acutarum uel celerum passionum asclepiades diffiniuit hoc modo
tormentum est contortio extenta atque longi temporis
intestinorum sed hoc improprie dixit quod sit etiam longi
temporis tormentum est enim acuta atque celeris passio denique
hoc intestinorum dicimus tormentum esse contortionem extentam
atque perniciosam
sunt enim eius antecedentes causae communes quae etiam alias
facere ualent passiones sed magis perfrictio indigestio atque
cibi grauabiles et inflabiles uel noui aut uenenum potum aut cibo
datum aut fungi comesti
sequitur autem in passione constitutos uentris uehemens
inflatio et intestinorum et dolor nimius iliorum atque ossium
quae a pube usque ad ilia perueniunt quae graeci ephebia
appellauerunt totius quoque uentris atque superpositae cutis
inflatio uel membranae maioris quam peritonaeum uocant
scilicet quae omnia interius tegit atque continet uiscera
consensus etiam uesicae et officii uentris perfecta abstinentia
stomachi euersio per nauseam saliuarum fluor sitis uehemens
spiratio hirta atque anhelatio articulorum frigidus torpor
pulsus densus singultus exitus per podicem uenti nihil
releuantis ac si quicquam per clysterem fuerit iniectum aut
non admittitur ob nimietatem stricturae aut admissum retinetur
exitu negato aut si fuerit redditum erit connexum pinguibus ac
uesiculosis mulieribus etiam matricis adductio ad superiora
fiet uomitus quoque humorum pinguium qui in uentriculo et
ipsius orificio adhaerescebant contumaciter his uero qui
perniciosius atque specialius iactantur etiam stercorum uomitus
fiet tunc quoque pulsus concidit nigrescit corpus cum
nimia linguae asperitate aliquando etiam ut heraclides
tarentinus memorat quarto libro de internis passionibus
intestinorum uerticula distentis cutibus apparent cum peritonaeo
disiecto sola fuerit superposita cutis alii uero memorant
uentum per podicem redditum sine odore taetro perniciosum fore
at si fuerit odoris taetri salutem promittere in illis enim ob
nimiam stricturam tamquam liquatus spiritus purior excluditur in
his autem ob quandam laxamenti facultatem infectus
exhalationibus stercorum excludetur

torminosa igitur ab ista passione quam specialiter
tormentum diximus magnitudine differe monstramus hi enim leui
dolore afficiuntur et ob hoc uerticulosi siue torminosi uocantur
item discernuntur dolore uentris uentriculatio enim superius
magis uentre est atque sub praecordiis et saepe sine intestinorum
tormento discernitur etiam a coli uexatione est enim
principaliter coli uexatio unius intestini passio atque tarda
quam graeci chroniam uocant et diutissime perseuerans
tormentum autem solius acutae passionis est omnium
intestinorum uexatio item alii hanc passionem chordapson
uocauerunt quod non aliter quam chordae intestina tendantur nam
ueteres graeci intestina chordas uocauerunt sed hoc quoque
nomen alii commune uocabulum tormento posuerunt ut hippocrates
praxagoras euriphon gnidius alii differre dixerunt ut diocles
libro quo de passionibus atque causis et curationibus
scripsit etenim tormentum non sine ructationibus dixit atque
emisso per podicem uento sine stercorum egestione uentrem quoque
non necessario durum fieri et clysteris iniectionem accipere
doloris etiam initium superioribus magis accedere in
chordapso autem reicere aegrotantes si mediocris fuerit passio
humorem si uehemens stercora et neque iniectionem clysteris
admittere uentrem quoque durum atque extentum iugiter in orbem
tumoris subleuatum inferiores autem intestinorum partes
doloribus affici stomachum quoque immobilem ac fixum uel
inflexum permanere sed de his huic dissentire necessarium
non est oportet enim intentionem adhibere atque intelligere
quod sit passio stricturae atque acuta uel celeris et uehemens
quapropter habendi sunt aegrotantes loco mediocriter calido atque
lucido adhibita requie cum silentio et abstinentia cibi usque ad
primam diatriton prohibito quoque somno donec accessio
declinet incipiente autem eadem articulorum adhibenda est blanda
ex manibus calefactio et partes quae doluerint contegendae
mundis et mollibus lanis apponenda etiam mediocris
uaporatio qua mitigari dolor possit ut sunt panni calidi atque
linteola uel uesica calida et oleo semiplena uel sacelli ex
cantabro calido completi uel polline uel lini semine ex aqua
mulsa
cum autem statum sumpserit accessio iubemus eos si pati
potuerint iugiter foueri oleo dulci atque calido scilicet usu
dextero quo praerepto nuper infuso mox nouum superfundatur
oleum at si dolor coegerit phlebotomandi erunt scilicet ex
brachio dimissionis tempore et si ante diatriton id factum
fuerit fouentes primo os deinde colluere permittimus ex aqua
calida dabimus potum paruum ob mitigandum si enim plurimum
sumpserint grauatis tumentibus prouocabitur passionis asperitas
sicut fiet cum graue quisquam cataplasma apponendum putauerit
ex plurima atque corporosa inductura at si in ipsa diatrito
fuerit adhibita phlebotomia parum differentes ob resumptionem un
ctione corpus curamus et sorbile damus quiddam tenue atque panem
ex aqua calida non quidem plurimum ea enim quae ob
appositionem cataplasmatis exterius admoti asperantur haec magis
plurimum distenduntur cibis uberioribus grauata alternis
denique diebus cibum dabimus donec passio declinet dehinc
cataplasmata adhibemus ex pollinibus et lini atque foenugraeci
seminibus ex mulso confecta uel calida et oleo illud curantes
ut calida perseuerent plurimo tempore et neque ualida atque
robusta inductione grauabilia fiant pondere faciunt enim
aegrotis dolores augeri
tunc etiam cucurbitas apponimus sed eas quae sint osculo
latiores atque labiis flexis lenius enim atque blando
tractu arripiunt membra tunc etiam scarificatione utemur uel in
cucurbitarum uicem ne earum pondere graue quicquam aegrotantes
sentiant uitrea apponimus uascula uel testea quae graeci
amphoras uocauerunt tunc spongiis uaporamus expressis ex calida
et oleo uel decoctione foenugraeci aut lini seminis aut agrestis
maluae et rursum cataplasmamus inicimus etiam per clysterem
oleum calidum uel calidam et oleum uel ex supradictis
decoctionibus quicquam est etiam consuetum nobis aquam oleo
dulci aequali modo commixtam cum hibisco coquere donec aqua
insumatur tunc oleum remanens concepta lenitate atque pinguedine
ex radice supradicta inicere per clysterem nam si solum oleum
fuerit cum radice hibisci non admixta aqua decoctum necessario
nidorosum fiet adhibemus etiam encathismata ex calida et oleo
uel quarumcumque laxatiuarum materiarum decoctione
cum autem declinare passio coeperit etiam embasim adhibemus ex
oleo uel calida et oleo aut decoctione laxatiuarum materiarum
non sine cautione declinanda est enim perfrictio
quapropter erit facienda in calido loco uel balnei fornice quem
appellant architholum siue cameram at si sensus aliquis
permanens erit duritiae cataplasmabimus ex hordei farina et
adipe porcino recente et pice liquida tunc cerotaria apponemus
et malagmatum leniora ordinantes etiam lauacrum et uarium cibum
et uinum ultimo praecauentes multo tempore frigida quaeque atque
indigestionem et inflabiles uel acres et minus digestibiles
cibos
ueterum autem medicorum ut hippocrates secundo libro de
morbis communiter inquit frigeranda superiora particulariter
autem adhibenda uoinifica medicamina et phlebotomia ex brachio et
capite tunc in uasculum aqua calida plenum deponendos iubet
aegrotantes facere etiam collyrium decem digitorum quem
appellauit balanum atque hunc summo tactu felle taurino
ungendum tunc si nihil perfecerit clysterem adhibendum
uel si hoc quoque minus ualuerit ex folliculo artis
aerariae immittendum inquit uentum per podicem quo distantia
uentris atque intestinorum replicatis folliculis fiat tunc
statim adhibendum clysterem probat detracto supradicto folliculo
et podicem cum spongia obstruendum atque in aquam calidam
aegrotantem deponendum utendum inquit primo tempore passionis
melle decocto atque uino secundo libro epidemion multum uini
meraci atque frigidi dari iubet donec somnus uel dolor fiat
crurum suspicione causarum sollicitatus existimat enim uel
constituit fieri passionem incendio superiorum et frigore
inferiorum contrarias igitur uirtute materias adhibendas
iudicauit non intuens passionem ex tumore fuisse confectam
denique principio uomitus quem adhibendum probat asperat eius
celeritatem siquidem dissecando corpora commoueat phlebotomare
autem conuenit non post uomitum sed laxamenti causa non ut
hippocrates affectandum putat ob frigidandum corpus dehinc ex
brachio non ex capite neque simul ex multis partibus
phlebotomare etenim repentina sanguinis effusio defectum faciens
non sinit congruam fieri detractionem uel quantum magnitudini
passionis est conueniens

collyrium autem felle taurino perunctum omnifariam nocens
accipimus etenim ob acrimoniam fellis atque mordicationem
tumentia prouocat in feruorem et ob longitudinem digitorum decem
immissum premit eas partes quae neque tenuem liquorem sine
grauatione accipere uel ferre ualent nam ex aerario folliculo
quid dicere oportet si ubi inflationis metus est immittendum
extrinsecus existimat uentum atque quod est maximi peccati
frigidum his partibus quae etiam naturali tactu praegrauantur
non aliter quam si quemquam in tetanica passione
constitutum cum sit potestatis laxatiuis curare uirtutibus
eundem organis distendere contendamus aduertendum igitur
quoniam magis roborat uexationem uel duplicat corporis
inflationem adiciens grauiora quo etiam per clysterem liquoribus
magis praegrauet corpus et tumentia importune uento uexata etiam
liquoris percussu intemporali feriantur item spongia apponenda
quam probat extenta magis premit utitur autem uino malis
quidem sed suis similibus consiliis neque enim
temporaliter declinationem passionis obseruauit praeterea usu
immodico siquidem plurimum dari iubeat et intemperatum quod
saepe in sanitate constitutos alienari mentem perficit tunc
etiam incongrue siquidem frigidum omne etenim frigidum tumentia
auget repugnanti iudicio uinum dare perspicitur effectum somno
atque dolori crurum ascribens somnus etenim leuigata atque
soluta passione efficitur dolore autem peiorante et asperato
tollitur quod ita manifestum est ut demonstratione non
indigeat

diocles autem quo de passionibus atque causis et
curationibus scribit phlebotomat in passione constitutos atque
cataplasmatibus curat ex pollino quod graeci omen lysin uocant
et adipe et uino et faece tunc praepotat atque clysterizat ex
abrotani semine cum mulsa ex aceto et aristolochia et cumino et
nitro et foeniculi radice decocta ex uino admixta aqua marina uel
passo uel acriore uino siue lacte cum decoctione lini seminis et
mellis uel similibus
quarto autem libro de curationibus iuuenes inquit atque
habitudine robustos et magis quibus dolor ad latera fertur
phlebotomandos probo ex manu dextera uel interiorem
uenam et submittendos in aquam calidam fotis uentri inicere
admixto sale clysterem et rursum in aquam calidam deponere et
fouere praepotandos autem iubet etiam medicamentis hoc est
panacis dimidia drachma in mulso ex aceto tepido resoluta et
myrrhae obolos duos cum peristereonis herbae foliis in uino albo
uel cumino aethiopico adiuuat etiam plurimos plumbi catapotium
transuoratum impellit enim pondere et excludit obtrudentia
diurnis inquit praeterea diebus sitientibus potandum uinum dulce
uel aquam temperatum aut marinam cum uino albo aut centauream
herbam aut nitrum uel eius spumam ut ea quae potuerit soluat
danda etiam sorbilia uel cantabri lotura cum melle uel
bromi sucus uel ptisanae aut cum farina olera cocta alia ex
adipe alia ex alica atque sale sorbendum etiam et iuscellum
scari piscis et carabi et bucinarum et cancrorum tunc
resumptio inquit adhibenda cuius quidem materies
percurrerit quas superfluum est recensere etenim ex supradictis
uana atque iners commixtio materiarum demonstratur
non enim solos oportet iuuenes phlebotomari sed etiam alios in
aliis aetatibus constitutos neque semper dextera manu uel
interiore uena sed etiam ex sinistra atque exteriore facta
detractio enim tumentia relaxat usus autem clysterum
acrimoniae causa erigit in feruorem tumentia est praeterea
uexabilis praebibendi medicaminis potio etenim sunt acria atque
mordentia et quae non sint mitigatiua celoritatis neque tumoris
relaxantia plumbum uero transuoratum premit quidem alque
impellit pondere sed tactu necessario frigidat atque intestina
densitate coacta uexatione distendit iuscella autem in
corruptionem facilia et inflantia esse noscuntur item
ptisanae eadem perficere uinum quoque in augmento inimicum
praxagoras tertio libro curationum clysterem iubet adhiberi
dans medicamina purgatiuae uirtutis atque per uomitum corpora
dissecari contendit etiam potandum mulsum ex aceto cum pipere
atque nitro et recenti lacte cum mulso et aqua dat etiam radices
circa uesperam comedendas praedato aut superdato oleo utitur
praeterea ad podicem collyrio et inicit atque praepotat absinthio
aegrotantes cum aceto et uino sincero cum oleo irino sed uomitu
utitur donec stercora faciat euomi aliquos etiam post uomitum
phlebotomat uento per podicem replet ut hippocrates

item libris de causis atque passionibus et curationibus
uinum dulce dari iubet et rursum hippocratis ordinem sequitur
congerens omnia peccata et nihil aliud quam facere diruptionem
intestinorum affectans per acrimoniam medicamentorum tentat et
inflabilium potionum et iniectione uirtute similium quae infesta
tensione ac tumore intestinorum aut retenta ruptionem
perficiant uel putrdinem aut coaceruatim exclusa alio genere
interfectionem faciant item omne stercus per uomitum emissum
tumoris intestinorum est argumentum non enim sine tumore nimio
hoc perfici potest etenim ex intestinis expressum per
uentrem transiens stomacho incidens stercus per eam partem
excutitur quo probatur magnificam mortem praxagoras magis quam
curationem uoluisse scribere quibusdam etiam manibus premens
intestina magna quassatione uexauit quibus intestinum quod
graeci   appellant in folliculum fuerat lapsum
plurimis stercoribus confertum item confectis quibusdam
supradictis adiutoriis diuidendum probat pubetenus diuidendum
etiam intestinum rectum atque detracto stercore consuendum dicit
in proteruam ueniens chirurgiam oportebat enim si ad hoc
accedendum necessitas imperabat enterocoelicorum approbare
curationem

temere erasistratus secundo libro de uentre scribens culpans
copiam atque acrimoniam clysterum ab antiquis ordinatam ipse
quoque utitur clystere ex nitro atque sale iniciendum etiam
probat acre collyrium et similibus utitur cataplasmatibus hoc
est ome lysi cum myrto uino fico et chamelaea et abstinet a
cibo usque ad passionis declinationem tunc dat mulsum tepidum
dehinc sorbilem ptisanae sucum sed hic aliorum accusationi
iungendus est etenim culpans tamquam nociuam acrimoniam
iniectionum non custodit earum uexationem quin etiam ex
cataplasmatibus constringens atque densans tumentia grauius
aegrotantes affecit est etiam quibusdam usque ad passionis
declinationem abstinentia uexabilis hic autem iam declinante
passione mulsum dandum probat quod ante declinationem fuerat
ordinandum
herophilus de his nihil locutus est
asclepiades tertio libro celerum uel acutarum passionum aliqua
gratissime aliqua ualenter ordinauit in quibus est etiam
inhibitio uaporationum ex aqua calida tamquam facile
frigerantium sed fricandas inquit partes quae patiuntur oleo
plurimo tempore atque operose quantum loca ipsa pati potuerint
fugienda inquit etiam declinationis tempore lauacra non
coniciens quoniam usum uaporationum non genus damnauit
potest enim quisque etiam in alia uaporationum specie
perfrigescere nisi dextro usu fuerint adhibitae defricatio
autem adiutorium est chronicae passionis non acutae uel celeris
sed magis si ut iubet operantius fuerit adhibita atque multo
tempore si igitur uera intentione loquamur neque sibi haec
quae ordinauit conueniunt ait enim debere fricationem adhiberi
multo tempore uel quantum ipsae partes patiuntur cum neque
tumentia ex initio fricationem fieri admittant quippe cum neque
cataplasmata grauia ualeant sustinere lauacra in declinatione
adiuuant passionis solutionem utitur etiam embasi ex oleo
adhibita et tempus non finit adiutoriis
serapion uero tertio libro curationum alia similia erasistrato
ordinauit denique eius accusationi iungendus est utitur etiam
catapotio ex plumbi ramento et cocco cnidio et sale et elaterio
et resina et castoreo et diagridio quorum singula acerrimae esse
uirtutis probantur atque percutientia et neque celeritati
passionum neque tumori congrua
heraclides autem tarentinus libro quarto internarum curationum
existimabiles constituens suspiciones aliter inquit curandos
tumore affectos aliter eos qui crassioribus intestinis laborant
et stercoribus opprimuntur utitur autem per diem et per
noctem cerotariis ex cera et resina et irino oleo uel cyprino
oleo aut anethino miscet etiam omae lysi panacem tritum et
chamaepityn cum absinthio et cyprino oleo scribit praeterea
potiones quibus inquit praepotandos aegrotantes ex aniso
castoreo nitro hyssopo calamo mulso ex aceto clysterem etiam
adhibet admixto absinthio uel centaureo aut cucumeris agrestis
radice dat etiam mulsum ex aceto et purgatiuum potandum
medicamen ex diagridio alia quoque uirtute similia
conscribit purgatiuorum medicaminum quae praebenda iubet non
aliter quam cetera acriora medicamina et nullam curam adhibet
mitigationis laxatiuae respiciens qua possit tumor mitigari
sed soranus ait communiter omnibus aliarum sectarum
principibus quomodo intestina tumore densata atque contenta
plurima materia et acerrima et uulnerabili ut illi probant
onerata interfectionem faciunt aegrotantis denique si forte
quisquam iliacam euaserit passionem necessario ex supradictis
dysentericus fiet item thessalus primo libro de regulis
quas graeci diaetas alia quidem ut methodicus scripsit alia
culpabiliter adiciens quod potum paruum dare debeamus
siquidem ad loca patientia descendat quod contra sectae
disciplinam uidetur sensisse et contra se ipsum inconsequenter
fuisse commotus siquidem pro patientibus locis nolit esse
mutabilem curationem secundo libro quem comparationem
appellauit contradicens erasistrato haec ait apertissime
discordantia sermonibus non enim pro differentia partium
mutatur liquidorum quantitas sed ob stricturam uel solutionem
inconsequenter igitur idem in iliacis patientis loci causa potus
quantitatem minuendam existimat erat enim prompte dicendum atque
demonstrandum quomodo consideratione acutae atque celeris
passionis minuenda fuit potus quantitas
item quidam nostri scriptoris themisonis sectatores cuminum oleo
decoxerunt ob adhibendum fotum aut tritum lanis asperserunt item
alii oleo rutam decoquentes iniciunt per clysterem et iubent
uaporari ex cineribus mixtos etenim oleo uel quodam
laxatiuo liquori ex decoctione congruarum materiarum praefecto in
uasculo ex duobus digitis alto atque ambitu simili loci
patientis mittendos suppositis carbonibus non flammosis donec
liquor insumatur tunc circumtecto linteolis uasculo atque parum
refricto conuertendos in linteola ac refundendos cineres tunc
colligato uasculo fundo tenus et constricto linteo fortiori
patientia uaporare loca et quidem uere obtunditur admixtione
olei et aquae cumini uel cinerum asperitas sed est melius ex
initio usque ad finem recta intentione congrua passionibus
adhibere
 de satyriasi  

satyriasis est uehemens ueneris appetentia cum tensione ob
aegram corporis passionem uocatur autem ut quidam uolunt
translatiue a satyrorum quos ut uulgus loquitur siue fabula
fingit uinolentos atque in usum ueneris pronos daemones
accipimus item ut alii dicunt ab herbae uirtute quam satyrion
uocant hanc enim accipientes in uenerem prouocantur cum
tentigine genitalium partium
sed antecedentes istius passionis causae sunt epota medicamina ob
usum uenerium excitandum quae satyrica uel entatica uocant
quae sunt acria atque incentiua et neruis improba item
inmodicus atque intemporalis usus in uenerem est autem communis
passio uiris atque feminis quae solet accidere aetatibus mediis
atque iuuentuti hortatur etenim in usum uenerium prouocans
aetatis uigor
sequitur autem aegrotantes uehemens genitalium tentigo cum dolore
atque incendio cum quodam pruritu immodico in ueneriam libidinem
cogente mentis alienatio pulsus densitas anhelatio crebra
atque celerrima desponsio uigiliae hallucinatio sitis cibi
fastidium et difficilis urinae egestio ita ut plerumque
stercorum abstentio fiat quibusdam etiam febres omnibus
tamen in ultimo conductio neruorum fiet quam graeci spasmon
uocauerunt et inuoluntarius seminis iactus
initio autem se leuiter putant releuatos ex usu uenerio atque
seminis iactu sed paulo post uehementer extenduntur nocentur
enim atque uexantur hoc usu quamquam parui temporis releuationem
falsam sentire uideantur non aliter quam si scabiosi pruritu
affecti uel lippientes manuum contactum affectare frequentent
quod graeci chirapsian uocauerunt declinante passione omnia
supradicta minuentur quae graeci symptomata uocauerunt nos
accidentia passionis
haec omnia etiam mulieribus passione affectis sed plus in
ipsis praeualet prurigo ob naturam indecenter enim ipsa in loca
manus mittunt prurientibus uerendis atque omnes ingredientes
appetunt et suae libidini seruire supplices cogunt
differt autem a satyriasi gonorrhoea quam nos seminis lapsum
uocamus siquidem sine tensione ueretri sit seminis inuoluntaria
atque iugis elapsio dehinc quod satyriasis tarda non sit quam
graeci chroniam uocant ac simile quiddam passioni quae a
graecis sit appellata priapismos eius memor est in libro
signorum demetrius apameus dicens quod hoc in quodam uiderit
sene atque in se ipsum manu operante nec quicquam tamen potuisse
peragere tensionem autem fuisse ueretri nimiam cum paruo dolore
ut cornu putaretur et ita perseuerasse multis mensibus nullo
quoque adiutorio medicinali cessisse sed tardo atque longo
tempore requieuisse quo fit ut sit priapismus discernendus a
satyriasi siquidem illa celer sit et non tardet in corpore fiet
sane cum contractu neruorum et stimuloso desiderio in
ueneriam uoluptatem
est autem passio stricturae et celeris atque uehemens
patitur enim tota neruositas quod est coniciendum ex mentis
alienatione et contractu membrorum sed plus atque praestantius
pati seminales uias accipimus quas graeci spermaticos poros
appellant pati etiam eas partes grauius quarum congressione
usus uenerius celebratur curantes igitur iacere facimus
aegrotantes loco calido atque uigilanter silere iubemus lanis
limpidis eorum clunes atque pubetenus quod graeci 
appellant cum inguinibus et ipso ueretro contegentes
prohibentes etiam hominum ingressum et magis iuuenum feminarum
atque puerorum pulchritudo enim ingredientium admonitione
quadam prouocat aegrotantes quippe cum etiam sani saepe talibus
uisis statim in ueneriam ueniant uoluptatem prouocati partium
effecta tentigine initio itaque accessionum conuenit nos eorum
articulos manibus apprehensos continere et ipsorum manus a locis
patientibus arcere et cum statum sumpserit accessio et ex
dulci atque calido oleo lanas expressas uel decoctione
foenugraeci aut lini seminis uel hibisci apponere
in dimissione uero ob uehementiam etiam phlebotomiam adhibere
cogentibus rebus intra diatriton permittentibus autem in ipsa
diatrito intelligimus sane dimissionem si etiam febres
affuerint ex earum indulgentia necesse est enim quando passio
asperatur tunc etiam febres extendi et cum rursum fuerit
remissa febres quoque leuigari at si febres non fuerint ex
ceteris accidentibus quae graeci symptomata uocant cum ea
indulgentiora uiderimus ut ruborem feruorem pruritum uel in
usum uenerium cupiditatem aut genitalium tentiginem uel his
similia post phlebotomiam corpus perungemus atque ora lauantes
cibum damus alicam ex melle uel panem lotum ex aqua et oua
sorbilia
aliis autem diebus eas partes quas lana texeramus
cataplasmate curamus ex foenugraeci atque lini seminibus aut
pollinibus aqua resolutis quod graeci omen lysin uocant aut
aqua et melle tunc etiam cucurbitas apponemus sed in
accessionis statu leues in dimissione autem cum scarificatione
clunibus atque pubetenus praerasis capillis apponimus etiam
sanguisugas et spongiarum uaporatione utimur praecoctis in aqua
quibusdam laxatiuis adhibentes etiam clysterem ex oleo calido
aut calida et oleo tunc rursum cataplasmantes ante cibum
praeterea etiam encathismatibus utimur nunc ex oleo
confectis uel calida et oleo nunc ex decoctionibus mitiganter
laxatiuis in mulieribus autem etiam pessulum oleo calido
infundentes sensim consexualibus manibus in muliebre ueretrum
mitti iubemus externas uero partes per latitudinem lanis
contegemus uel cataplasmamus et utrique fibrae cucurbitas
infigemus
declinante passione gestationem adhibemus et in oleum uel calidam
aegros infundemus scilicet embasim facientes tunc etiam
lauacrum adhibemus atque melioribus sucis et uariis cibis
nutrimus fugientes acriora pulmentum atque uinum multo tempore
cerotaria etiam patientibus partibus apponimus mulieribus uero
liquidiora facientes acrium uice utimur adhibentes etiam aliqua
ex adipibus atque medulla et meliloto uel his similibus pessaria
de quibus latius in libris quos de muliebribus scripturi
docebimus
aliorum autem medicorum excepto themisone nullus hanc passionem
conscribit cum non solum raro uerum etiam coaceruatim
saepissime inuasisse uideatur memorat denique themison apud
cretam multos satyriasi interfectos quod quidem quantum
creditur factum est ignorantia ciborum quod frequenter ac
plurimam manderent satyrion herbam ait praeterea apud
mediolanum iuuenem atque alias decentem nuptam cuidam nobili se
uidisse satyriasi interfectam
ponit etiam eius passionis curationem secundo libro epistolarum
ad asilium scribens imperans phlebotomiam atque fomentationes et
cataplasmata frigidae uirtutis adhibenda quibus possit
exstingui ueneris appetentia dans etiam potum frigidum
quae omnia sunt inconsequentia atque incongrua siquidem
pugnent phlebotomiae laxamento ex quo indulgentia corporis fiet
et est ex cataplasmatibus et fomentis et frigido potu
constrictio atque condensatio ut supra diximus contraria
quippe cum appetentia ac delectatio concubitus accidens sit
uerendorum partibus ob tumorem sicut etiam mentis alienatio
membranis cerebri tumentibus quo fiet ut ex frigidis atque
constrictiuis rebus augeatur etiam uel geminetur ueneris
cupiditas
 de cholericis  

cholericam passionem aiunt aliqui nominatam a fluore fellis
per os atque uentrem effecto ueluti fellifluam passionem  nam
cholen fel appellant rhoeam fluorem  alii a multitudine
humorum fluentium qui sint similes felli non enim inquiunt
esse fella sed esse liquida in eundem colorem transeuntia sed
hoc differt nihil non est enim necessarium de etymologia certare
passionis
asclepiades libro de finibus hanc diffinitionem passionis dedit
cholera inquit est humoris fluor celer ac parui temporis
uentris atque intestinorum ex concursu siue obtrusione
corpusculorum atque ut saepe contingit ex indigestione
initium sumens hanc quoque diffinitionem quidam
disserentes aiunt humoris fluorem dictum siquidem haec sint
generaliter cholera parui etiam temporis adiectum ad
discretionem coeliacorum siquidem etiam ipsis fluor est humoris
sed longo frequentius tempore concursu autem corpusculorum
siquidem etiam nauigantium quidam humoris fluxu afficiantur nec
tamen ex corpusculorum concursu adiectum etiam frequenter ex
indigestione hoc fieri siquidem ex aliis quoque causis fiat
cholerica passio
item aliqui nostrorum tradiderunt eandem diffinitionem solum
concursum corpusculorum detrahentes atque uiarum raritatem
adicientes nos autem superfluum fuisse causas passionis
dicere iudicamus cum sit necessarium id quod ex causis
conficitur edocere multo autem ac magis superfluum dicimus
etiam causas antecedentes diffinitionibus adiungi quippe cum nec
sola cholerica passio ex indigestione fiat neque sola indigestio
hanc faciat passionem sed etiam aliae speciales atque
contrariae uirtutis quarum nihil ex ista diffinitione
monstratur dehinc quod rheumatismus siue humoris fluor non solum
uentris atque intestinorum sit sed etiam stomachi
quapropter ut soranus ait cholerica passio est solutio
stomachi ac uentris et intestinorum cum celerrimo periculo sed
antecedentes causas eius passionis dicimus uinolentiam uel malum
medicamen potum aut aquarum calidarum potationem uel iactationem
maritimam primae nauigationis quae commoueat insuetos sed
uehementius hoc facere dicimus ubi continuamus indigestionem ob
plurimam sumptionem cibi aut insueti aut curiose conditi quorum
sane intellectus aptus rationi est ob causarum scientiam
inutilis uero ac non necessarius curationi uel naturae
huic passioni similis ac uicina est diarrhoea atque stomachi
resolutio sed diarrhoeam asclepiadis sectatores discernunt
in cholericis aiunt uentris et stomachi rheumatismum hoc est
humoris fluorem in diarrhoea uero ultimarum partium profluuium
nos uero dicimus in stomachi solutione solum uomitum frequentare
et neque simul uentris fluorem qui si fuerit rursum uomitu non
attestante solius uentris significat solutionem et appellabitur
diarrhoea in cholerica passione utrumque concurrit hoc est
uomitus atque uentris fluor cum aliis quibusdam accidentibus
signis quae post memorabimus
item indigestionem aiunt genere differe sed asclepiadis
sectatores magnitudine inquiunt siquidem paruus ex indigestione
corpusculorum concursus siue obtrusio maior autem in cholericis
tempore inquiunt siquidem praecedat indigestio
cholericam sed horum prompta atque facilis est discretio
etenim indigestio conficitur ex corruptione ciborum etiam si
quis neque uomat neque humoris fluorem sustineat quem graeci
rheumatismum appellant per uentrem effectum cholera autem ex
uomitu atque uentris fluore et turbatione etiam si cibus non
fuerit corruptus et ex aliis antecedentibus causis fuerit
ueniens intelligi potest
 quae sequuntur eos qui cholerica passione afficiuntur  

praecedit frequenter cholericos stomachi grauedo atque
tensio anxietas iactatio uigiliae tormentum intestinorum cum
sonitu quem graeci borborigmon uocant uentris dolor atque per
podicem uenti fluor nihil releuans ructationes fumosae nausea
saliuarum fluor grauedo thoracis cum membrorum defectu surgente
passione iugis uomitus et primo corrupti cibi sicut frequenter
occurrit et humoris atque fellis flauidi dehinc uitellis ouorum
similis tunc prasii atque aeruginosi ultimo etiam nigri
uentris quoque turbatio cum dolore et egestio uomitorum
similis hoc est spumosa et acerrima cum frequenti delectatione
uomendi crescente passione aquati atque tenuis liquoris fiet
egestio et aliquando similis loturae carnis feruntur etiam cum
his humoribus plerumque subalbida desputa sequitur etiam
densitas pulsus et articulorum frigidus torpor atque uultus
nigrore fuscatus ardor atque sitis insatiabilis spiratio
celerrima et contractio uel conductio membrorum cum neruorum
tensione ac surarum et brachiorum praecordiorum etiam ad
superiora raptus cum dolore iliaco simili aliquando etiam
egestio uentris sanguinolenta uultus in maciem atque tenuitatem
deductus oculi rubri et in ultimo singultus ita denique
acuta atque celerrima passio esse a ueteribus memoratur ut
numquam in secundum ueniat diem
at si in meliorem partem uergere coeperit ut leuior fiat
articulorum atque corporis frigus infractum mitescit et pulsus
assurgens manifestior fiet ex altioribus ad superficiem ueniens
paruae etiam atque interuallis longioribus egestiones fient et
paulatim releuatior aeger efficitur
accessiones autem apprehendimus ex his quae sunt passioni
consequentia cum enim anxietas atque iactatio confluentibus ad
stomachum liquidis et contractio articulorum occurrerit
accessionem praesentem dicimus at si post uomitum minus
sibi aeger coeperit displicere stomachi occurrerit releuatio et
mitigata uentris mordicatione uentris cuncta minui aduersa
coeperint dimissionem pronuntiamus
generaliter autem passio est uehemens atque acuta uel celeris et
aliquando solius solutionis aliquando adiuncta ex aliqua parte
strictura ut dolores ostendunt stomachi atque uentris et
intestinorum et articulorum contractio magis autem patitur in
ista passione stomachus et uenter et intestina cetera uero uel
omnia corporis consentiunt
 quomodo curandi sunt cholerici  

cholericos oportet primo similiter ut cardiacos locari atque
ut indigestos uel qui cibos excludunt potum dari decet tepidae
ut quod immutatum corruptione uideatur tamquam ueneni materia
per uomitum depurgetur at si haec corrupta excludi desierint
erunt aegrotantes seruandi in eodem schemate prouocabiles sunt
enim liquidorum fluctionibus motus conuenit etiam articulorum
lenis atque impressa defricatio cum quadam perseuerabili
tenacitate tunc etiam eorum ligatio qua cum fuerint densa
phthisicum consentire stomachum cogant sed ne ex his
ligamentis superiora torpescant erunt saepius commutandae
ligationes tunc stomacho atque ori uentris spongiae admouendae
iugiter ex aqua frigida expressae dehinc etiam ex posca atque
iisdem facies detergenda quo defectione submota in resumptionem
ueniant aegrotantes
utemur etiam odoramentis sicut in cardiacis ordinauimus atque
flabris et cataplasmatibus frigidae uirtutis secundum thoracem ac
uentrem sed ut non saepius haec mutare cogamur neque e
contrario permanendo calida efficiantur spongiis frigida
expressis atque superpositis ea frigidamus ut non solum uirtute
constricti ua uerum etiam frigido tactu fluorem constringant
at si dolor uel intestinorum tormenta plurimum coegerint pro
frigidis spongiis aliqua temperantia admouemus tunc tectionem
mundarum lanarum uel olei dulcis atque calidae infusionibus
utemur similiter etiam propter contractiones articulos lana
circumtegimus et pannis calidis colligamus
infigimus praeterea cucurbitas leues quas graeci  uocant
scilicet sine scarificatione has frequenter detrahemus
atque differentibus locis infigimus quo latenter ac sensim etiam
strictura quae irruerat resoluatur at si dolores coegerint et
plus urgere uomitum uiderimus solutione obtinente ita
cucurbitas infigemus ut in cardiacis memorauimus hoc est
constrictiuas ori uentris atque subsequentibus partibus
aliquando etiam a tergo per interualla dimissionis damus
praeterea aquam frigidam sorbendam per interualla eadem
at si uehementius uires amputari ac solutionem crescere
uiderimus praecuratis aegris ut in cardiacis docuimus
cibum damus dimissionis tempore non exspectata prima
diatrito defectionis coacti periculis dabimus igitur panem ex
aqua frigida diligenter praelotum alicam uel oryzam ex aqua uel
posca aut oua hapala aceto prius infusa et pulticulam sicciorem
at si accepta reiecerint paululum requiescentes post interuallum
rursum cibo nutrimus tunc si res coegerint etiam tertio id
facimus uel quarto et ob retinendum cibum cucurbitam latioris
osculi unam uel secundam plurima cum flamma infigimus ori uentris
infra costarum finem eodem tempore quo cibum damus tunc
post eius sumptionem idem facimus quo constrictione atque raptu
corporis ad inferiora uenire et permanere cogantur accepta
oportet praeterea adiutoriorum mediocritatem intueri nam plurimo
atque iugi cibo oppressione praefocati saepe sunt aegrotantes
at si distantia temporis longiore fuerit uomitus intercapedinatus
et uentris effusio iisdem dilationibus dirarata tunc ut in
declinatione totius passionis ob destructionem dabimus quicquam
pomorum ut pira uel mala cydonia aut sorba aut mali punici grana
aut damascena uel recentium uuarum palealium intybi
thyrsum atque uolantium pectora sed non pinguium ut perdicis
uel phassae uel similium in posca decoctorum uel assorum cum
aspergine corticis mali punici in puluerem comminuti dehinc e
cellario quam graeci apotamiam uocant colymbadas oliuas
fractas
at si sufficienter aegrotantium surrexerint uires dabimus etiam
panem ex uino mediocriter austero et aqua frigida temperato
dehinc etiam bibendum dabimus ex ipso mixtum potum sed eo
tempore quo cibum dabimus multum enim bibere prohibemus
siquidem sitis siccare ualeat humecta at si febres fuerint
consecutae et uires aegrotantis permiserint abstinentiam cibi
adhibemus una die si autem hoc ferre non potuerint dabimus
cibum dimissionis tempore sin uero febres non coegerint et
passionem cessasse uiderimus non sine cautione ac diligenti cura
resumimus aegrotantem paulatim atque modicis adiectionibus potus
uel ciborum praecauentes superfluos cibos ne in commemorationem
passio reducatur resumptis igitur uiribus etiam lauacrum
adhibemus
haec est secundum nos cholericorum cura
ueterum autem medicorum sententiae uariant hippocrates fel
cholen appellans cholericam nominauit atque iliacae passionis
esse particulam siue concursum constituit nunc denique eius
curationem neque memorare dignum est sed quinto libro epidemion
cholericorum signa tradens helleboro dicit utendum cum lenticula
uel singularem sucum lenticulae bibendum tunc inquit uomitum
prouocandum quod est non aliter contrarium quam si quis fluore
sanguinis pereuntem uel diaphoresi dissolutum phlebotomare uelit
aut cardiacum sudore defluentem calido lauacro uel sudoriferis
uaporibus uelit adiuuare quod id ipsum quod passio
nititur adiutorium quoque fieri uehementius cogat etenim in
helleboris uomitus factus etiam his qui nulla solutione
afficiuntur cholericae passionis periculum solet facere et
magis cum non praeparatis corporibus adhibetur at si quisquam
hippocratem defendens dixerit ab eo non datum sed memoratum
quod quidam cholericus acceperit uel sibi ipse dederit frigida
utitur defensione ait enim hippocrates profuisse datum quod si
displiceret culpare debuerat

item diocles libro quo de passionibus atque earum causis et
curationibus scripsit frigerandos inquit cholericos et donec
depurgentur nihil accipere tunc cum tempus uisum fuerit
dandam frigidam et in uomitum prouocandos balanos etiam per
podicem indendos at si hiems fuerit calida aqua utendum tunc
nigrum dandum uinum cum polenta atque post positum somno
quiescendum singultui uero absinthium dicit conuenire et ad
solutionem bubulum uel caprinum lac dimidiae heminae quantitate
cum papaueris albi suci cyatho dimidio et mali punici suco
scribit etiam aliud curationis genus quo memorat cumino
quoque atque sale et origano et his similibus potis utendum
culpandus igitur primum est quod calidum potum dari iubeat
cholericis cum tempus hiemis intuetur et non passionis
considerat uires neque coniciens quod calidum quidquid est
laxando prouocet uomitum addidit etiam nihil dandum donec
aegrotantes depurgentur et non docuit tempus cibi offerendi
neque demonstrauit quia post depurgationem corruptorum
dimissionis tempore erunt aegrotantes nutriendi denique tempus
uini dandi non memorauit item absinthium est acerrimae uirtutis
et propterea incongrue atque imperite singultientibus ordinatum
est enim ex tumore stomachi ueniens singultus lac etiam in
eiusmodi passionibus facilius acescit et effusionem uentris
prouocatam extendit cuminum quoque et origanum acerrimae
uirtutis esse nemo est qui nesciat quo fiet ut aperiantur
magis quam claudantur fluentia et prouocentur mordicationibus
quae forte sunt in tumore constituta
praxagoras primo libro de curationibus contra docens iubet dari
plurimum mulsum ex aceto confectum ebibendum et calido passo
atque absinthio potandos probat uomentibus uero prius inquit
calidum potum dandum tunc si plurimus inquit uomitus
fuerit lauandos aegrotos calida et post lauacrum somno
dimittendos at si dormire non potuerint danda polenta atque
bibenda ex mulso uel passo uel frigida et cum uomitus quieuerit
lenticula nutriendos et uino potandos at si uomitus
perseuerauerit post dationem rursum lauandos atque iisdem
utendum at si perseuerauerint ea quae per uentrem feruntur
manente etiam uomitu alia die rursum lauandos atque similia
adhibenda
apparet etiam in hoc morbo erroribus implicari etenim mulsum ex
aceto doloribus est incongruum ut quod inflet tumentia ex aceti
qualitate absinthium uero sit nocens ut superius memorauimus
item calidus potus uomitibus est inconueniens lauacrum
quoque fluenti corpori uehementer inimicum quod iste non semel
sed saepius adhiberi confirmat et neque cibo nutriens quo
facilius uires aegrotantis diuersis intereant detrimentis neque
saltem semel sub hac lauacri frequentia dormire permittens ut
ipse uoluit item mulsum uentrem dissoluit quippe non decoctum
non aliter etiam dulce uinum ridiculum quoque est atque
cachinnos commouens pausante uomitu lenticulam dare perseuerante
uero lauacrum adhibere cum sint haec in utroque contraria
etenim lenticula constringit praesentem fluorem lauacrum
uero corpus coaequat post uomitus cessationem
item erasistratus secundo libro salutarium utitur tepido potu
uomitum prouocans uel acrimoniam temperans fellis contra dolores
autem tepidis utitur uaporationibus et cataplasmatibus ex uino
at si sitis et defectio coegerit uino potat lesbio cum aqua
frigida sed in aquae cyathum uini guttas duas admiscendas iubens
uel tres ut solum inquit odorem uini habere aqua uideatur
atque hoc bibendum post singulos imperat uomitus et post singulas
uentris effusiones plus inquit aquae admiscendum si
febres irruerint et similiter lenticulam dandam et uinum aut
malorum infusionem uel decoctionem aut pomorum aut pirorum et
etiam lauacrum probat et resumptionem adhibendam
sed hinc quoque excludendus in quibusdam est etenim contra
dolores quomodo calidis sic sine uino cataplasmatibus utendum
siquidem rigore quodam naturali siue mordicatione quam graeci
rhigos uocant uina constringant est praeterea eorum datio ante
declinationem passionis contraria et magis cum sine cibo danda
ordinantur et immodice siquidem post singulos uomitus id
fieri praeceperit cum propter uirium solutionem oportuerit etiam
cibi quiddam offerre et non solum uinum potandum dare febribus
quoque irruentibus et quantum credendum est tumore interposito
inconueniens est lenticula et infusiones siue decoctiones
constringentium materiarum harum enim uomitum cogentium fuerat
usus necessarius
at herophilus cholericorum curationem secundum se aliis nullam
tradidit
asclepiades uero tertio libro celerum uel acutarum passionum
affectans uomitum ex rapaci haustu transuoratis potionibus eadem
die leuat aegrotantes et uino potat cum polenta et quid
ultra cum plurima approbet ueterum curationum solum prohibens ea
die leuandos nisi uires fuerint reparatae oportebat etiam uini
tempus diffinire atque post cibum dandum ordinare
empiricorum serapion primo libro curationum istius passionis
medelam tradidit item heraclides tarentinus libro quarto sed
communiter uterque rationalis logicorum consentiunt curationi
adicientes etiam medicamina quae catapotia uocauerunt multis ex
speciebus confecta quae pharmacode dicuntur necnon potiones
etiam ad retinendos exitus fluentium materiarum ex quibus sunt
hyoscyami seminis quem nos altercum dicimus drachmae duae
anisi drachma una opii drachma semis contrita et superfusa
aqua dulci tunc collecta et in triginta partes diuisa singula
faciunt catapotia et dantur in aqua frigida cyathis duobus
abstinet inquit etenim uentrem his uero qui fuerint
uiribus illaesis conuenire dicit medicamen ex myrrha atque
papauere et croco confectum in quantitatem erui datum eum uini
cyatho
sed haec uehementius ostendit heraclides tarentinus dans etiam
alicam cum uino ultimae depressionis  hydatode graeci uocant
nos abusiue tortiuum  uel cum absinthio et oryza uel
lenticula aut ptisana cum contrariam uirtutem alicae lenticula
atque ptisana obtineat item primo libro regulari siue ut graeci
dicunt diaetetico nutriens cholericos prima die ceteris utens
congrue postera inquit die eos ante uomitum usque ad tertium
diem neque cibo nutriendos neque os colluere permittendos si
quicquam fuerit suspicione sollicitum post tertium uero diem
continenter atque cum cautione resumptionem faciendam
sed huic erit respondendum utrum in declinatione passionis dari
dixerit uinum atque uarium cibum an ante ipsam quod est
intemporale atque importunum sed si in declinatione cur
declinante passione et quantum creditur forsitan et exclusa
usque ad primam diatriton abstinendos existimat aegrotantes his
enim qui forsitan ob eius defensionem dixerint eum praecauere
rursum ne febres irruant respondemus hoc esse occultum et non
oportere methodicum esse suspicionibus incertis occupatum et
uere at si ob irruentem febriculam quae iam praesens esse
uideatur abstinentia putat utendum erat melius dicere quia
cessante uomitu emergente febricula abstinentia est adhibenda
quod idem facere uel memorare neglexerit
 de defluxione quam graeci diarrhoeam uocant  

defluxio est secundum asclepiadem rheumatismus siue fluor
parui temporis ultimarum partium coli atque sessionis siue
longanonis ut nos appellamus quae fit inquit ex conuentui
siue concursu atque congressu corpusculorum sed huic quidam
responderunt quod non solum ultimarum partium coli defluxio esse
uideatur sed etiam superiorum item ex corpusculorum concursu
siue conuentu quem enstasim appellauit negant fieri posse
defluxionem sed magis abstinentiam uel retentionem alii
rursum defluxionem dicunt fluorem siue ut graeci rheumatismum
parui temporis intestinorum atque sessionis uel longanonis
secundum uiarum raritatem sed superfluum est causas adicere cum
passionem diffinimus quibus fuerit confecta defluxio item alii
defluxionem esse dixerunt uentris turbationem celerem uel
acutam quae fit ex corruptione ciborum sed etiam nunc habet
quaedam superflua diffinitio dehinc etiam sine corruptione
ciborum aut simili causa posse defluxionem fieri praeuideamus

sequitur autem defluxione laborantem sine ullo dolore
effusio liquidorum per podicem hoc est per anum quae corporis
faciat corruptionem aliquando etiam perseuerando intestinorum
uulnerationem ex qua dysenteria saepe sequatur
utendum denique aegrotante locato silentio atque abstinentia cibi
et uini tunc cataplasmatibus constrictiuis secundum clunes
atque uentrem uel pubetenus alia die si defluxio cessauerit
cibus adhibendus constrictiuus tunc etiam uinum atque lauacrum
adhibendum et cetera quae resumptionibus conuenire uidentur
