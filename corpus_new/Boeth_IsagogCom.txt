

 liber primus  

 hiemantis anni tempore in aureliae montibus concesseramus
atque ibi tunc cum uiolentior auster eiecisset noctis placidam
atque exturbasset quietem recensere libitum est ea quae
doctissimi uiri ad inluminandas quodammodo res intellectus
densitate caliginantissimas quibusdam quasi introductoriis
commentariis ediderunt eius uero rei fabius initium fecit qui
cum me lectulo recumbentem et quaedam super eisdem rebus
cogitantem meditantemque uidisset hortatus est ut quod saepe
eram pollicitus aliquam illi eius rei traderem disciplinam
complacitum est igitur quoniam tunc et familiarium salutationes
et domestica negotia cessabant interrogatus ergo a me super
quibus uellet rebus enodare atque expedire tunc fabius quoniam
inquit tempus ad studia uacat et hoc otium in honestum negotium
conuerti licet rogo ut mihi explices id quod uictorinus orator
sui temporis ferme doctissimus porphyrii per isagogen id est per
introductionem in aristotelis categorias dicitur transtulisse
et primum didascalicis quibusdam me imbue quibus expositores uel
etiam commentatores ut discipulorum animos docibilitate quadam
assuescant utuntur

 tunc ego sex omnino inquam magistri in omni expositione
praelibant praedocent enim quae sit cuiuscumque operis intentio
quod apud illos  uocatur secundum quae utilitas quod a
graecis  appellatur tertium qui ordo quod 
uocant quartum si eius cuius esse opus dicitur germanus
propriusque liber est quod  interpretari solent quintum
quae sit eius operis inscriptio quod  graeci nominant
in hoc etiam quod intentionem cuiusque libri insollerter
interpretarentur de inscriptione quoque operis apud quosdam
minus callentes haesitatum est sextum est id dicere ad quam
partem philosophiae cuiuscumque libri ducatur intentio quod
graeca oratione dicitur      haec
ergo omnia in quolibet philosophiae libro quaeri conuenit atque
expediri

 tunc fabius quae esset introductionis intentio interrogauit
et ego inquam aristoteles cui factus est introductionis pons
non aliter intellegi potest nisi ipsas res de quibus
disputaturus est ad intellegentiam praeparemus uidens enim
porphyrius quod in rebus omnibus essent quaedam prima natura ex
quibus omnia uelut ex aliquo fonte manarent et illa quae prima
essent et substantia esse et generis uocabulo nuncupari porro
autem numquam esse genus posse nisi ei quaedam alia subderentur
et quae essent subdita species appellari porro autem numquam
genus uni speciei genus esse posse sed pluribus plures autem
species non posse esse multiplices nisi eas aliqua discretio
separaret  si enim nihil sibi dissimiles forent una species
non multiplices uiderentur illa igitur diuisio et dissimilitudo
specierum differentiae nomine uocitatur omnia uero quae aliqua
re differunt fieri aliter non potest nisi quibusdam propriis
solitariisque naturis insignita sint atque haec hactenus 
uidens ergo quod omnis omnium disparilitas in gemina rerum
principia secaretur in substantiam atque accidens ita ut neque
accidens sine substantia neque sine accidenti substantia esse
posset  accidens quippe sine aliquo substantiae fundamento esse
non potest substantia uero ipsa sine superiecto accidenti uideri
nullo modo potest ut enim color sit quod est accidens in
corpore erit quod est substantia porro autem cum corpus id est
substantiam uideris insignitam eam accidenti id est aliquo
colore respicies itaque fit ut neque substantia praeter accidens
sit neque accidens a substantia relinquatur ubi enim substantia
fuit mox accidens consecutum est  speculatus igitur
porphyrius in his duabus rebus id est accidenti et substantia
genera species propria differentiasque uersari et quod ipsa per
se sint genera subiectis et subiacentibus speciebus quae
differentiis et propriis insignitae sunt statuit principaliter
de genere specie differentia propriisque tractare et quoniam
tractatus hic in definitionibus ut post docebimus proderit si
quis autem in definitione generali ponat accidens eum non recte
definire manifestum est quod suo loco tractabitur statuit pauca
de accidentibus praelibare ita enim nos prudentissimus doctor
instituit ut tunc in definitionibus quibuslibet plenam scientiam
queamus accipere cum quod prosit dictum sit et quod non sit
utile segregetur haec igitur huius operis est intentio de
genere specie differentiis propriis accidentibusque tractare

 hic fabius expedisti inquit de intentione nunc utilitatem
explica  uaria inquam et multiplex in hoc corpore commoditas
utilitasque uersatur primum enim in aristotelis categorias
perquam uberrime prodest quid autem prosit dicemus cum de eius
libri inscriptione tractabimus sed in quibus aliis prosit
paucis philosophiae ipsius diuisione facta perstringam et prius
quid sit ipsa philosophia considerandum est est enim
philosophia amor et studium et amicitia quodammodo sapientiae
sapientiae uero non huius quae in artibus quibusdam et in aliqua
fabrili scientia notitiaque uersatur sed illius sapientiae
quae nullius indigens uiuax mens et sola rerum primaeua ratio
est est autem hic amor sapientiae intellegentis animi ab illa
pura sapientia inluminatio et quodammodo ad se ipsam retractio
atque aduocatio ut uideatur studium sapientiae studium
diuinitatis et purae mentis illius amicitia haec igitur
sapientia cuncto equidem animarum generi meritum suae diuinitatis
inponit et ad propriam naturae uim puritatemque reducit hinc
nascitur speculationum cogitationumque ueritas et sancta puraque
actuum castimonia quae res in ipsius philosophiae diuisionem
sectionemque conuertitur est enim philosophia genus species
uero duae una quae theoretica dicitur altera quae practica id
est speculatiua et actiua erunt autem et tot speculatiuae
philosophiae species quot sunt res in quibus iustae speculatio
considerationis habetur quotque actuum diuersitates tot species
uarietatesque uirtutum est igitur theoretices id est
contemplatiuae uel speculatiuae triplex diuersitas atque ipsa
pars philosophiae in tres species diuiditur est enim una
theoretices pars de intellectibilibus alia de intellegibilibus
alia de naturalibus  tunc interpellauit fabius miratusque est
quid hoc noui sermonis esset quod unam speculatiuae partem
intellectibilem nominassem   inquam quoniam latino
sermone numquam dictum repperi intellectibilia egomet mea uerbi
compositione uocaui est enim intellectibile quod unum atque idem
per se in propria semper diuinitate consistens nullis umquam
sensibus sed sola tantum mente intellectuque capitur quae res
ad speculationem dei atque ad animi incorporalitatem
considerationemque uerae philosophiae indagatione componitur
quam partem graeci  nominant secunda uero est pars
intellegibilis quae primam intellectibilem cogitatione atque
intellegentia comprehendit quae est omnium caelestium supernae
diuinitatis operum et quicquid sub lunari globo beatiore animo
atque puriore substantia ualet et postremo humanarum animarum
quae omnia cum prioris illius intellectibilis substantiae
fuissent corporum tactu ab intellectibilibus ad intellegibilia
degenerarunt ut non magis ipsa intellegantur quam intellegant et
intellegentiae puritate tunc beatiora sint quotiens sese
intellectibilibus applicarint tertia theoretices species est
quae circa corpora atque eorum scientiam cognitionemque uersatur
quae est physiologia quae naturas corporum passionesque
declarat secunda uero intellegibilium substantia merito medio
collocata est quod habeat et corporum animationem et quodammodo
uiuificationem et intellectibilium considerationem
cognitionemque

practicae uero philosophiae quam actiuam superius dici
demonstratum est huius quoque triplex est diuisio est enim
prima quae sui curam gerens cunctis sese erigit exornat augetque
uirtutibus nihil in uita admittens quo non gaudeat nihil
faciens paenitendum secunda uero est quae rei publicae curam
suscipiens cunctorum saluti suae prouidentiae sollertia et
iustitiae libra et fortitudinis stabilitate et temperantiae
patientia medetur tertia uero quae familiaris rei officium
mediocri componens dispositione distribuit sunt harum etiam
aliae subdiuisiones quas nunc persequi supersedendum est

 ad haec igitur ut fieri possint et ut superiora intellegi
queant necessarius maxime uberrimusque fructus est artis eius
quam graeci  nos rationalem possumus dicere quod recta
orationis ratione quid uerum quidque decens sit nullo erroris
flexu diuerticuloue fallatur quam quidem artem quidam partem
philosophiae quidam non partem sed ferramentum et quodammodo
supellectilem iudicarunt qua autem id utrique inpulsi ratione
crediderint alio erit in opere commemorandum haec autem
generis speciei differentiae proprii atque accidentis
disputatio in omni nobis philosophiae cognitione quasi quandam
uiam parat nam cum quid genus sit docemur quid species
intellegimus genus esse philosophiam species uero indubitanter
theoreticen et practicen de logica uero utrum sit species
eadem hac possumus ratione perpendere prodest nobis differentiae
cognitio ad ipsarum philosophiae specierum differentias
cognoscendas prodest proprii scientia ad cognoscendum quid uni
cuique philosophiae differentiae solitaria natura uideatur
substantia innatum prodest accidentis cognitio quid
principaliter in rebus sit cernere et quid secundo contingentique
loco ueniat discernere ita nobis harum quinque rerum scientia
ramosa quadam et multifida ui in omnes sese philosophiae partes
infundit ad grammaticam uero non minor huius rei usus est
quando per orationem genus octo uero partes orationis per
genera species differentias propriaque metimur est uero huius
rei perquam rhetoricae amica coniunctaque cognitio ita enim
rhetoricam in tribus causarum possumus separare generibus et eas
in subiectis constitutionibus dissecare definitionum quoque
quod ad logicam pertinet magna atque utilis uberrimaque cognitio
est quas definitiones nisi per genera species differentias
proprietatesque tractaueris nullus umquam definitionibus
terminus inponetur nam si quid definies ex quo sit genere
primum tibi dicendum est atque in hoc genus speciesque
consummata sit nam cuiuscumque rei genus dixeris ad quam rem
illud dixeris speciem facis ut si quid sit homo definias dicas
hominem esse animal igitur quoniam ad hominem aptasti animal
genus esse animal et hominem speciem a te declaratum est sed non
sufficit sola generis in definitione monstratio si enim solum
animal hominem esse dixeris non potius hominem quam bouem aut
equum definitione depinxeris prodest igitur etiam differentias
adhibere per quas id quod definies ab speciebus aliis
seiungatur ut dicas hominem esse animal rationale et quoniam
sub eadem differentia plures frequenter species inueniuntur ut
sub rationali deus atque homo utilissimus proprietatis usus est
ut id dicas quod sola quam definis species suum propriumque
retineat fit ergo huiuscemodi hominis definitio homo est
animal id est genus homo uero species rationale quod
differentia est risus capax quod proprium est accidentium uero
in definitionibus nullus usus est prodest ergo in
definitionibus harum quinque rerum cognitio ut nec ea quae sunt
utilia praetermittas nec ea quae nihil praestant commoditatis
adiungas in diuisione uero tantum prodest ut nisi per horum
scientiam nulla res recte distribui secarique possit nam quae
generum uel specierum recta distributio diuisione erit ubi
ipsarum per quas diuiditur rerum nulla scientiae cognitione
dirigimur probationum uero ueritas in his maxime constituta est
quod per ea quae diuidis id quod diuidis uel quid aliud probas
nam marcus tullius in rhetoricorum primo quoniam diuisionem
generum causarum rite atque ordinate faciebat eius rei
probationem ita esse debere per species generaque disposuit cum
ait easdem res aliis superponi aliis supponi posse eisdem et
subiectas et superpositas esse non posse haec fere de
utilitate ad tempus dicenda credidimus

 tunc fabius demiror inquit cur inchoanti mihi tam subtilius
inuentas exercitatasque res edideris sed dic quaeso quodnam
hoc tuum fuit consilium  ego dicam tibi quod assuescendus
animus auditoris et mediocri subtilitate imbuendus est ut cum
sese hic primum exercuerit palaestra ingenii quasi quodammodo
prius luctatus ea quae sequentur sine ullo labore conficiat sed
quid restat dicas licebit  et fabius ordinem inquit
restare arbitror si bene commemini  atqui inquam hic ordo
ualde cum inscriptione coniunctus est si enim alterutrum noris
ambo noueris ordo tamen est quod omnes post porphyrium
ingredientes ad logicam huius primum libelli traditores fuerunt
quod primus hic ad simplicitatem tenuitatis usque progressus quo
procedentibus uiandum sit praeparat aristoteles enim quoniam
dialecticae atque apodicticae disciplinae uolebat posteris
ordinem scientiamque contradere uidit apodicticam dialecticamque
uim uno syllogismi ordine contineri scribit itaque priores
resolutorios quos graeci  uocant qui legendi essent
antequam aliquid dialecticae uel apodicticae artis attingerent
in primis enim resolutoriis de syllogismorum ordine complexione
figurisque tractatur et quoniam syllogismus genus est apodictici
et dialectici syllogismi dialecticam uero in topicis suis
exercuit  in secundis resolutoriis ordinauit horum
disciplina quam ille in monstrandis syllogismis ante collegerat
prius etiam in studiis lectitatur itaque prius primi
resolutorii qui de suppliedgapsupplied syllogismi sunt
quam secundi resolutorii qui de apodictico syllogismo uel
topica quae de dialectico syllogismo sunt accipiuntur traxit
igitur aristoteles dialecticam atque apodicticam scientiam
adunauitque in syllogismorum resolutoria disputatione sed
quoniam syllogismum ex propositionibus constare necesse est
librum   qui inscribitur de propositionibus
adnotauit omnes uero propositiones ex sermonibus aliquid
sgnificantibus componuntur itaque liber quem de decem
praedicamentis scripsit quae apud graecos  dicuntur
de primis rerum nominibus significationibusque est uidit enim
aristoteles infinitam miscellamque esse rerum omnium uerborumque
disparilitatem et ut eorum ordinem reperiret in decem primis
sermonibus prima rerum genera significantibus omne quicquid illud
uel rerum uel sermonum poterat esse collegit sed aristoteles
hactenus speculatus autem porphyrius si categoriae genera sunt
rerum rerum uero sermonumque diuersitas speciebus differentiis
propriisque insigniretur uidens etiam quod accidentium in
categoriis magna uis esset  omnes enim res aristoteles in duas
primum diuidit partes in accidens atque substantiam et accidens
in nouem membra dispersit dicens aut substantiam esse quamcumque
illam rem aut si accidens esset quoniam aut qualitas aut
quantitas aut ad aliquid aut ubi aut quando aut iacere aut habere
aut facere esset aut pati  praelibat igitur nobis porphyrius
ad horum uerissimam cognitionem hoc de generibus speciebus
differentiis propriis accidentibusque tractatu sic igitur cum
ante apodicticam dialecticamque rem syllogistica praelegatur
ante syllogisticam in propositionibus primus labor sit ante
propositiones in categoriis pauca desudent ante categorias quae
generibus speciebus differentiis propriis accidentibusque
censentur ordo est de his ipsis rebus pauca praelibare recte
igitur et filo lineae quodam hic porphyrii liber primus
legentibus studiorum praegustator et quodammodo initiator
occurrit quodsi in hac re quod dictum est sat est rem etiam de
inscriptione confecimus quo enim alio melius quam introductionis
nomine nuncuparetur hic liber est namque ad categorias
aristotelis introitus et quaedam quasi ianua uenientes admittet

 tunc fabius perge quaeso te et si eius hoc proprium
germanumque opus est collige  hoc inquam indubitatum est
omnibus enim porphyrii libris stilus hic conuenit et mos hic
porphyrio est ut in his rebus quae sunt obscurissimae
introducenda quaedam et praegustanda praecurrat ut alio quodam
libro de categoricis syllogismis fecit et de multis item aliis
quae in philosophia grauia illustriaque uersantur et hoc apud
superiores indubitatum est quibus nos nolle credere inscitia
est  tunc fabius restat inquit ut ad quam partem
philosophiae ducatur edisseras  ego dicam tibi quoniam
categoriae ad propositiones aptantur syllogismi de
propositionibus componuntur apodictici uero uel dialectici
syllogismi in logicae artis disciplina uertuntur constat quoque
categorias quae ad propositiones syllogismosque pertinent
logicae scientiae esse conexas quare introductio quoque in
categorias ad logicam scientiam conuenienter aptabitur quoniam
ea quae praedicuntur explicui nunc textus ipsius ratio atque
ordo uideatur  tunc fabius priusquam explanatio sensus
procedat id scire desidero cur cum posset dicere cum
necessarium sit praeposterato ordine cum sit necessarium dixit
 et ego quoniam inquam nullum accidens est quod non
substantiae fundamento nitatur porro autem quicquid ad
cuiuslibet superiecti firmitatem est id antequam ipsum esset
fuisse necesse est ut enim in domibus nisi prius fundamenta
subicias nulla umquam fabrica sic nisi prius substantiae
fundamenta sint nulla umquam accidentia superponentur oportet
enim prius esse aliquid ut formam qualitatis arripiat nam
necessarium qualitas est non absurde igitur prius esse
posuit post etiam necessarium id est post substantiam
qualitatis nomen aptauit

 hic fabius subtilissime inquit et lucide sed nunc ordo
ipse operis textusque uideatur

cum sit necessarium menanti siue ad aristotelis categorias
siue ad definitionis disciplinam nosse quid genus sit quidue
species quid differentia quid proprium quid accidens omnino
enim ad ea quae sunt diuisionis uel quae probationis quorum
utilitatis est magnae cognitio breuiter tibi explicare temptabo
quae apud antiquos quidem alte et magnifice quaestionum genera
proposita sunt ego simplici sermone cum quadam coniectura in res
alias ista explicabo mediocriter tunc ego praediximus quidem
pauca superius sed uel his quaedam addere uel haec eadem rursus
commemorare absurdum esse non arbitror totus autem sensus talis
est scribens ad menantium de utilitate libri summatim pauca
praedixit quo elucubratior animus auditoris exercitatiorque ad
haec capienda perueniat prodesse autem ad aristotelis categorias
dicit quod cum omnem sermonum significantium uarietatem
diuersa rerum summa diuideret et in substantiam atque accidens
omnes res secaret atque dispergeret accidens in nouem secuit
partes quod superius demonstraui et haec genera generalissima
nominauit id est  quod super ista alia genera
inueniri non possint igitur si sunt genera sine speciebus esse
non possunt si sub his species supponuntur differentiis non
uacabunt quodsi differentias retinent propriis indigebunt
accidentis uero nouem praedicamenta sunt quocirca non absurdum
fuit hinc introductionem in praedicamenta componi ut de
generibus speciebus differentiis propriisque tractaret quae in
ipsis praedicamentis inseparabiliter uidentur inserta amplius
quod aristotelica subtilitas priusquam ad praedicamentorum
ordinem ueniretur de aequiuocis uniuocisque tractauit definit
uero aequiuoca sic aequiuoca sunt quorum nomen solum commune
est secundum nomen uero substantiae ratio alia ut si qua sunt
quae nomine tantum communicent substantia uero dissimilent
uniuoca uero quae sub eodem nomine et sub eadem substantia
continentur omne igitur genus ad species quae sunt sub ipso
positae uniuoce praedicari potest porro autem quicquid ad
quaslibet res aequiuoce praedicatur in his sola differentia est
genus uero speciesque non conuertitur animal enim et homo
uniuocum est animal enim animalis nomine dicitur porro autem
homini nomen etiam conuenit animalis ut dicatur animal uno ergo
nomine animalis homo et animal appellatur animalis uero
definitio est substantia animata sensibilis quam si ad hominem
uertas nihil absurdum feceris potest enim esse homo substantia
animata sensibilis sed animal genus homo uero species uniuoce
igitur genus et species praedicantur aequiuoca uero quae
fuerint quoniam definitionibus differunt et eorum quorum
definitiones aliae sunt alia est etiam et substantia quorum
alia substantia est alia sunt etiam omnino genera in his id
est aequiuocis constat quod neque genus neque species possit
aptari ut enim si quis hominem marmoreum et hominem uiuum
hominis nomine appellet idem nomen fecerit substantiae
differentia uero definitioneque dissimili porro autem hominis et
statuae non unum genus est sed statuae inanimatum hominis
animatum quare constat quoniam numquam sub eisdem generibus
continentur quaecumque aequiuoce praedicantur quam uim nisi
prius de generibus speciebus propriis et differentiis notitiam
scientiamque perceperis nullo umquam tempore discernes idem
aristoteles ait quid sint primae substantiae quid secundae et
primas substantias dicit esse indiuiduorum corporum et
singulorum ut est cicero aut plato aut socrates secundas uero
substantias species appellauit ut est homo uel genera in
quibus ipsae species continentur ut est animal haec igitur nisi
praelibata generis specieique cognitione sciri non possunt idem
ait substantiam ad aliam substantiam in eo quod substantia sit
nulla differentia disgregari idem substantiae proprietates
requirit ut quasi inpresso aliquo signo sic proprietate nota
facilius quid substantia sit inuenire atque expedire possimus
atque hoc idem in accidentibus fecit nam et quantitatis et
qualitatis et ad aliquid relationis propria collegit et idem
magna apud aristotelem cura diligentiaque conspicitur uidesne ut
sese quinque harum rerum uis in categorias interserat et
praedicamentorum uirtutibus inseparabiliter colligetur non
mendax igitur porphyrius de hac quinque harum rerum nobis in
categorias utilitate promisit

 definitionis uero disciplinam superius diximus praeter
genera species differentias et propria non posse tractari sed
quoniam sunt quaedam genera quae genus habere non possunt ut
est substantia uel alia quae aristoteles in praedicamentis
constituit dicat quis ad haec horum cognitionem nihil omnino
prodesse quod non sit in his a genere trahenda definitio in
quibus genus inueniri non possit quod si qua res genus non
haberet species non esset hoc ita posito ad generalissimorum
generum definitionem nihil genera et species utilitatis habere
ridicula mehercule atque absurda propositio praeter scientiam
enim generum specierumque magis genera illa generalissima
cognoscere qui potis est cum haec sola generum specierumque
cognitio si amissa sit nihil de generibus speciebusque noscatur
in illis igitur in quibus genus aliud superius inueniri non
potest nullus umquam terminus definitionis aptabitur et in
ipsius definitione genera speciesque cessabunt et solae
differentiae propriaque illius terminum definitionis informant
cum enim id quod dicis ab aliis rebus omnibus adiunctis
differentiis segregaueris et propriis inpressis formam eius
figuramque monstraueris genus quod inuenire non poteris
perquirere non labores sed in his species et genera non
requiruntur in quibus quod ipsa generalissima sint genera genus
inueniri non queat porro autem in his quorum genus est aliquid
nisi a genere definitio ducatur finis eius definitionis uitiosa
conclusione colligitur accidens uero ad definitiones nihil
prodesse non dubium est definitio enim substantiam informare
desiderat accidens uero substantiam non designat accidens
igitur in definitione nihil prodest est itaque necessaria
generis specieique cognitio ut si generalissima non sint quae
quisque definiturus est a genere definitionem trahat si uero
generalissima sint ut genus quaerere quod inueniri non potest
non laboret aeque enim uitiosum est uel in generalissimis genera
quaerere uel subalternis generibus a generibus definitionem
ducere supersedere differentiae uero et propria uel si magis
genera sunt uel si subalterna maximam retinent utilitatem et
quoniam ad definitiones quae pertinent quaedam dicta sunt pauca
etiam de his ipsis rationabilius subtiliusque colligemus sit
genus animal sit species homo sit differentia rationale uel
mortale sit proprium risibile accidens uero quoniam ad
definitiones incommodum est praetermittamus quisquis ergo
speciem definit ita genere ab aliis eam generibus separat ut si
quis dicat quid est homo animal dicat dicens enim animal
separauit hominem ab omnibus generibus quaecumque animalia non
sunt si quis uero differentiam dicat et eam ad speciem
accommodet res sub eisdem generibus per differentias
disgregauit nam cum dicis hominem esse animal rationale cum
etiam et bos et equus species animalis sint additum tamen
rationale homini ab aliis sub eodem genere speciebus hominis
speciem segregauit atque distinxit propria uero cum dederis res
quae sunt sub eisdem differentiis segregabis nam cum dixeris
hinnibile uel risibile illud est equi proprium illud hominis
et cum equus cum boue atque cane sub eadem differentia sit quod
inrationabilia sunt omnia adiectum hinnibile a ceteris equum sub
eadem differentia speciebus diuidit homo uero et deus sub eadem
differentia id est rationali quod utrique rationales sunt
quamuis homo et deus adiuncta mortali differentia separentur
proprio tamen id est risibili quod solus habet homo naturalius
substantialiusque disiungitur quod in aliis rebus in quibus
nullas species talis differentia separat melius cognosci potest
nam cum sub eadem differentia sint inrationabilia equus bos
canis nec sit ulla alia quae eos separet differentia
substantialis  possunt enim accidentis differentiae esse quae
eos separent quales sunt formarum  additum proprium hinnibile
equum ab aliis sub eadem differentia speciebus proprietatis
ipsius separatione disiunxit repetendum est igitur a primordio
quod genera in definitionibus ab aliis generibus separant
differentiae ab ipsis speciebus quae sub eisdem generibus positae
sunt propria ab speciebus quae sub eisdem differentiis
supponuntur

 sed quoniam plene de definitione tractatum est probationis
uel diuisionis uim subtilitatemque tractemus sed omnis diuisio
duplex est aut cum totum corpus in diuersa disiungis aut cum
genera per species distribuis si quis igitur harum quinque rerum
minus sollers diuisiones rerum facere uoluerit non est dubium
quin eas per inscientiam saepe ab speciebus in genera soluat
quod est factu foedissimum quod hermagorae in prima rhetoricorum
disputatione usu uenit in tales enim erroris nebulas incidit
ut duo genera sub aequalis generis parte supponeret quodsi
diuisionum uim ueritatemque uidisset et disciplinam generum
specierum propriorum et differentiarum suscepisset numquam tam
insulsae diuisionis errore tam uiuacissime a marco tullio
culparetur in probationibus uero tantus est huius operis
fructus ut praeter hoc nullius umquam rei possit prouenire
probatio quid enim digne monstrare queas cuius si differentias
nescias id ipsum quale sit scire non possis quid autem digne
exequeris cuius si genus nescias ex quo id ipsum fonte manet
ignores uel quid in probationibus ratione possis ostendere
cuius si speciem nescias id ipsum de quo aliquid probare uis
quid sit non possis agnoscere quodsi propria praetermittas
nullas umquam res ualebis propriae termino probationis includere
at uero si non uim accidentium naturamque perspicias cum de
cuiusque substantia tractes inane accidentis nomen aeque in
definitionibus probationibusque miscebis ita his rebus cognitis
integra stabilisque diuisio et definitio permanebit incognitis
debilis lababit et trunca probatio

 haec se igitur porphyrius non enim uictorinus breuiter
mediocriterque promittit exponere nec enim introductionis uice
fungeretur si ea nobis a primordio fundaret ad quae nobis haec
tam clara introductio praeparatur seruat igitur introductionis
modum doctissima parcitas disputandi ut ingredientium uiam ad
obscurissimas rerum caligines aliquo quasi doctrinae lumine
temperaret dicit enim apud antiquos alta et magnifica quaestione
disserta quae ipse nunc parce breuiterque composuit quid autem
de his a priscis philosophiae tractatoribus dissertum sit
breuiter ipse tangit et praeterit  tunc fabius quid illud
inquit est  et ego hoc inquam quod ait se omnino
praetermittere genera ipsa et species utrum uere subsistant an
intellectu solo et mente teneantur an corporalia ista sint an
incorporalia et utrum separata an ipsis sensibilibus iuncta
de his sese quoniam altior esset disputatio tacere promisit
nos autem adhibito moderationis freno mediocriter unum quodque
tangamus eorum ergo quae se transire et praetermittere
pollicetur prima est quaestio utrum genera ipsa et species uere
sint an in solis intellectibus nuda inaniaque fingantur quae
quaestio huiusmodi est quoniam hominum multiformis est animus
per sensuum qualitatem res sensibus subiectas intellegit et ex
his quadam speculatione concepta uiam sibi ad incorporalia
intellegenda praemunit ut cum singulos homines uideam eos
quoque me uidisse cognoscam et quia homines sint me intellexisse
profitear hinc igitur ducta intellegentia uelut iam sensibilium
cognitione roborata sublimiori sese intellectu considerationis
extollit et iam speciem ipsam hominis quae sub animali est
posita et singulos homines continere suspicatur et illud
incorporeum intellegit cuius ante particulas corporales in
singulis hominibus sentiendis et intellegendis assumpserat nam
hominem quidem illum specialem qui nos omnes intra sui nominis
ambitum cohercet non est dicere corporalem quippe quem sola
mente intellegentiaque concipimus sic igitur mens rerum nixa
primordiis altiori atque incomparabili intellegentia sublimatur
hinc ergo animus non solum per sensibilia res incorporales
intellegendi est artifex sed etiam fingendi sibi atque etiam
mentiendi inde enim ex forma equi uel hominis falsam centaurorum
speciem sibi ipsa intellegentia comparauit has igitur mentis
considerationes quae a rerum sensu ad intellegentiam profectae
uel intelleguntur uel certe finguntur  graeci dicunt a
nobis uisa poterunt nominari ita ergo nunc de generibus
speciebus et ceteris quaerunt utrum haec uere subsistentia et
quodammodo essentia constantiaque intellegantur ut a
corporalibus singulis uere atque integre ductam hominis speciem
intellegamus an certe quadam animi imaginatione fingantur ut
ille horatii uersus est



     humano capiti ceruicem pictor equinam
     iungere si uelit
     


quod neque est neque esse poterit sed sola falsa mentis
consideratione pingitur nimis acute subtilis inquisitio atque ad
rem maxime profutura scienda enim sunt utrum uere sint nec
esse de his disputationem considerationemque si non sint sed si
rerum ueritatem atque integritatem perpendas non est dubium
quin uere sint nam cum res omnes quae uere sunt sine his
quinque esse non possint has ipsas quinque res uere intellectas
esse non dubites sunt autem in rebus omnibus conglutinatae et
quodammodo coniunctae atque compactae cur enim aristoteles de
primis decem sermonibus genera rerum significantibus disputaret
uel eorum differentias propriaque colligeret et principaliter de
accidentibus dissereret nisi haec in rebus intimata et
quodammodo adunata uidisset quod si ita est non est dubium quin
uere sint et certa animi consideratione teneantur quod ipsius
quoque porphyrii probatur assensu nam quasi iam probato et scito
quod ista uere subsistant aliam quaestionem inferre non
dubitat cum dicit an corporalia ista sint an incorporalia
quae nimis esset friuola atque absurda quaestio utrum essent
corporalia nisi prius esse constaret haec quoque non
mediocriter utilis inquisitio ita resoluitur incorporalia esse
quae ipsa quidem nullis sensibus capiantur animi tamen qualia
sint consideratione clarescunt nam quia incorporeorum prima
natura est potest res incorporea parens esse quodammodo
corporeae corporea uero incorporeis praeesse non poterunt quod
quoniam substantia genus est corporale uero et incorporale
species substantiae corporale non esse genus haec res declarat
quod substantiae id est generi incorporale supponitur quodsi
corporale esset genus numquam sub eo species incorporea
poneretur animaduerte igitur uehementissime quam numquam
quicquam a te animaduersum fuit genus ipsum quoniam species
habet species uero differentiis disiunguntur et proprietatibus
informantur quoniam quaedam species reperiuntur quae in
contraria sub genere diuisione contrarias obtineant uices ut sub
animali rationale atque inrationale contraria sunt et sub
rationali mortale atque inmortale et haec quoque contraria
quaeritur si animal solitario intellectu neque rationale neque
inrationale sit unde hae differentiae in speciebus natae sint
quae in genere ante non fuerant quodsi genus id est animal
utrasque res in se habet ut et rationale et inrationale sit in
uno eodemque duo contraria eueniunt quod est inpossibile
accingam igitur breuiter quaestionem et dicam quod non genus
utrumque sit id est rationale uel inrationale uel quicquid
aliud inter se species per contrarietates diuidunt sed ui sua et
potestate genus hoc continet ipsum uero nihil horum est ita
ergo genus tale est ut ipsum neque corporale neque incorporale
sit utrumque tamen ex se possit efficere quod secundo libro
melius liquebit species alias corporalis alias incorporalis
est nam si hominem sub substantia ponas corporalem speciem
posuisti sin deum incorporalem eodem modo etiam differentiae
nam si corporales uel incorporales species diuidunt erunt alias
incorporales alio tempore corporales ut si dicas quadrupes ad
bipedem corporalis differentia est sed rationalis ad
inrationalem incorporalis differentia est et propria nihilo
minus eodem modo nam aequale speciei proprium fuerit si
corporalis corporale erit proprium si incorporalis incorporale
uindicabitur et accidens eodem modo nam si incorporalibus quid
accidit incorporale esse manifestum est ut in animo accidens
est scientia incorporalis scilicet corporalibus uero quae
accidunt corporalia esse manifestum est ut si quis dicat
accidens me habere capillum crispum si igitur genus neutrum per
se ipsum est sed utrasque res ex se ipso efficere potest
species differentia propria et accidentia ut accepta in
contrarias species fuerint proinde uel corporalia uel
incorporalia uocabuntur sed sunt quibus hoc ipsum integrum
uideri possit et haec solum incorporalia esse definiunt qui sic
dicunt non considerari genus in eo quod quaeque res suapte
natura constat sed in eo quod genus sit itaque si substantia
genus est non consideratur in eo quod substantia est sed in eo
quod sub se species habet item si species corporeum et
incorporeum est non in eo quod deus uel homo dicitur
consideratur sed in eo quod est sub genere eodem modo etiam
differentiae non considerantur in eo quod bipes uel quadrupes
sit sed in eo quod est differentia nam quadrupes hoc ipsum
nulla differentia est nisi sit bipes a quo differat itaque non
quadrupes uel bipes respicitur sed id quod medium est in bipede
et quadrupede id est differentia et de proprio idem nam quod
cuiusque est proprium in eo proprium consideratur quod eius
cuius dicitur esse proprium speciei solius est nam risibilis
non in eo proprium hominis quod risus est sed in eo quod solus
homo potest ridere quae manifeste incorporalia esse indubitatum
est deinde accidentia proinde sunt qualia fuerint ea quibus
accidunt ut superius dictum est sed hi probare uidentur hoc
ipsius porphyrii sententia qui ueluti iam probato quod
incorporea sint ita ait et utrum separata an ipsis
sensibilibus iuncta quod si esse haec aliquando corporalia
extitisset absurdum esset quaerere utrum incorporalia seiuncta
essent a sensibilibus an iuncta cum sensibilia ipsa sint
corpora talis autem est quaestio ut quoniam quaedam
incorporales sunt res quae omnino corpora non patiuntur ut
animus uel deus quaedam uero quae sine corporibus esse non
possunt ut prima post terminos incorporalitas quaedam autem
quae in corporibus sunt et praeter corpora sese esse patiuntur
ut anima  quaeritur ergo hae quinque res ex quo incorporalitatis
sint genere utrum eorum quae omnino separantur a corpore an
quae a corporibus separari non possunt an quae iungantur
aliquotiens aliquotiens segregentur uidetur autem quod et
segregari et iungi possint nam quando corporalium diuisio per
genera in species fit et eorum propria et differentiae
nominantur haec circa sensibilia id est corporalia esse non
dubium est cum uero de incorporalibus rebus tractatus habetur et
per ea ipsa diuiduntur quae corpore carent circa incorporalia
uersantur quodsi hoc est non est dubium quod quinque haec ex
eodem sunt genere quod et praeter corpora separata esse possint
et corporibus iungi patiantur sed ita ut si corporibus iuncta
fuerint inseparabilia a corporibus sint si uero incorporalibus
numquam ab incorporalibus separentur et utrasque in se
contineant potestates nam si corporalibus iunguntur talia sunt
qualis illa prima post terminos incorporalitas quae numquam
discedit a corpore si uero incorporalibus talia sunt qualis
est animus qui numquam corpori copulatur

 haec sese igitur porphyrius tacere pollicitus breuiter
mediocriterque super his rebus tractare promittit habita in res
alias consideratione aut coniectura quod simile est ac si
diceret quoniam haec ad praedicamenta et ad definitiones et ad
diuisiones et ad probationes pertinent ideo haec tractaturus
assumo et eatenus de his disseram quatenus in supra dictis rebus
proficiunt non quatenus de his ipsis generibus speciebusque et
ceteris tractari possit sunt enim illa ut ipse ait grauioris
tractatus quam doctrinam a peripateticis acceptam id est ab
aristotelicis se sequi confessus est nam stoici qui de his
quoque rebus tractare uoluerunt non omnino a porphyrio
suscipiuntur atque ideo ait se a peripateticis rationem
disputationis accipere  tunc me fabius ita percunctatus quid
est inquit quod dudum dixeras cum a te de incorporalibus
tractaretur esse quasdam incorporalitates quae circa corpus
semper consisterent ut sunt primae incorporalitates post
terminos quae est haec incorporalitas aut quos terminos dicis
non enim intellego  et ego longus inquam tractatus est et
nihil nobis ad hanc rem quam quaerimus profuturus sed dicam
breuiter terminos me dixisse extremitates earum quae in geometria
sunt figurarum de incorporalitate uero quae circa terminos
constat si macrobii theodosii doctissimi uiri primum librum quem
de somnio scipionis composuit in manibus sumpseris plenius
uberiusque cognosces sed nunc ad sequentia transeamus

 tunc fabius ut placet inquit simulque sic incipit

de genere

uidetur enim neque genus neque species simpliciter appellari
id est uno modo genus namque dicitur quorundam ad aliquid
quodammodo habentium collectio per quam dardanidum dicitur
genus dicitur rursus genus unius cuiusque natiuitatis principium
aut a generante aut ab eo in quo quis genitus est

cetera inquit fere nota sunt  tunc ego si uim prius
aequiuocationis aspicias diuisionem generis diligenter agnosces
placet enim per generis nomen cum sibi subiectis aequiuoca
nominare aequiuoca uero sunt quae cum nomine una sint longe
diuersa substantiae ratione et definitione discreta sunt ut si
quis hanc uerbi gratia statuam ueneris uenerem  appellet
congruunt igitur uenus ipsa et statua ueneris unius nuncupatione
uocabuli quod utrisque ueneris nomen est si quis uero quid sit
utrumque definiat longe aliam ueneris aliam lapidis rationem
definitionemque constituet speciebus igitur illa esse aequiuoca
quae uno uocabulo appellentur definitionibus uero diuersis
constituantur clarescet ut opinor participatione generis quam
porphyrius fecit non uictorinus uisa omne enim quicquid a
genere in species ducitur uniuocum non aequiuocum est uniuocum
est quod et eodem nomine uocari et eadem definitione constitui
potest ut est animal genus homo uero species sed idem homo
animal est genus igitur et species id est animal atque homo
possunt unius animalis nomine nuncupari ut utrumque animal
uocetur sed eadem definitionibus non discrepent nam si
definitionem reddas animalis dicas id esse animal quod est
substantia animata sensibilis quam si definitionem ad hominem
uertas non erit absurdum dicere hominem substantiam esse
animatam atque sensibilem sicut animal sicut iam superius dictum
est si enim uniuoca sunt quae uno nomine atque eadem
definitione constituuntur aequiuoca uero quae uno nomine sunt et
non sunt una definitione substantiae quicquid uniuocum est in
his genera speciesque uersantur quicquid aequiuocum est non est
in eis talis participatio ut speciebus et generibus censeantur
quae enim erit in his generis specieique cognitio in quibus
substantiae definitio atque integerrima ratio disgregatur ita
ergo porphyrius nomen generis in tres diuidit formas sed ut
aequiuoca non ut uniuoca id est ut hae formae uno quidem
generis nomine contineantur sui autem proprietate disgregata
dissentiant sed porphyrius nomen generis hoc modo in tres
diuidit partes ut dicat uocari semel genus de eorum inter se
plurimorumque collectione qui ab uno quocumque nomen generis
trahunt ut romani a romulo trahentes genus ex eodem genere esse
dicuntur secundo uero loco dici genus affirmat ut cuiuscumque
est nationis principium aut a generante aut a loco in quo quis
natus est ut aeneam ab anchisa et genere dicimus esse troianum
tertium uero genus dicit illud cui species supponitur
uictorinus uero duo superiora genera in unum redigit nam et
multitudinis congruentiam inter se per eandem generis
nuncupationem et quorumcumque a genere lineam et locum in quo
quis natus est uno generis uocabulo et designatione esse
declarat addit autem ipse quod soli latinae linguae congruere
possit dicit enim secundo modo genus dici ut est genus causae
honestum quae genera causarum graeci in rhetorica arte genera
esse non putant sed  uocant id est figuras genera autem
sola principalia accipiunt demonstratiuum deliberatiuum
scilicet et iudiciale quae ipsa   uocant id est
species rhetoricae genera uero causarum tertium uero genus est
id quod porphyrius ponit id est sub quo differentiis distributae
species supponuntur sed quoniam de tertio genere tractaturus
est uictorini culpam uel si ita contingit emendationem aequi
bonique faciamus

 nunc ergo ad priorem apud uictorinum generis significationem
reuertamur et eius ut sunt uerba enodanda atque expedienda
sumamus genus namque inquit dicitur quorundam ad aliquid
quodammodo habentium collectio hic ergo utrumque monstrauit
et cognationem inter se multitudinis et lineae ductum nam cum
dicit genus esse quorundam collectionem ad se inuicem quodammodo
habentium id est aliqua inter se cognatione iunctorum et quod
addidit et ad aliquid generis lineam significat quam
singuli contingentes et ad unum sese ipsius generationis
applicatione iungentes plures ex eadem linea iuncti atque cognati
sunt ut sit hic ordo genus dicitur quorundam collectio
quodammodo ad aliquem habentium id est alicuius lineam per genus
contingentium ut per collectionem cognationem demonstret et per
habitudinem quodammodo ad aliquem colligatam lineam generis
ductumque designet sequitur ergo et id planius lucidiusque
significat cum dicit dicitur rursus genus cuiuscumque
natiuitatis principium aut a generante aut ab eo in quo quis
genitus est id ipsum latius expedit quod superius stricto et
sentuoso breuitatis uinculo colligauerat dicit enim rursus dici
genus aut a generante aut a loco in quo quis natus est sed
rursus particula si ad hoc conectatur quod ait aut ab eo in quo
quis genitus est intellectus non titubat ut sit ordo
dicitur genus unius cuiusque natiuitatis principium aut a
generante aut rursus ab eo in quo quis genitus est uel certe
erit simplicior expositio si priorem generis significationem id
est quorundam ad aliquem quodammodo habentium collectionem ad
solius cognationem multitudinis accipiamus lineae uero ductum et
loci generationem in subteriore significatione distribui ita
tamen ut una quodammodo generis significatione et multitudinis
cognationem et a generante lineam et loci natiuitatem significet
haec enim omnia de sola cuiuslibet natione tractantur quare non
absurdum est quae omnia ad ortum genitalem cuiuslibet
pertineant una significatione generis contineri propriae tamen
et simplicissimae expositionis est quattuor significationes
generis constituisse uictorinum ut ad tres porphyrii unam ipse
addiderit generis causae ut sint hae quattuor significationes
multitudinis cognatio lineae ductus genus causae genus
specierum sequitur secunda generis diuisio apud uictorinum ut
est genus causae quae graeci ut dictum est non genera sed
 uocant tertiae uero significationis generis hic modus
est genus dici cui supponitur species id est genus illud a
quo species deriuantur quod ait ad superiorum fortasse
similitudinem aequitatemque dispositum sic enim genus speciebus
suis principium est ut romulus his qui ab eo cognati sunt
iunctique romani item eodem modo nomen romuli romanos omnes
continet quemadmodum nomine generis species continentur nam
sicut a dardano dardanidae prioris nomen dardani in sese ipsos
posteriores accipiunt ita et animal cum uerbi gratia species
habeat hominem atque equum equus scilicet atque homo animalis in
se uocabulum capere ut dicantur ipsa animalia non recusant
eodem igitur modo species sub generibus continentur quemadmodum
cognati homines sub illo a quo illam cognationem forte traxerunt
nam et genus speciebus principium est et plurimarum in se
specierum collectiuum est rursus primum cognationis nomen et
ipsius generationis est principium et in illius solius uocabulo
diuersitas hominum uocabuli et generis participatione colligitur
atque hoc est quod ait his uerbis

aliter dicitur genus cui supponuntur species iuxta
similitudinem forte superiorum appellatum etenim principium
quoddam est genus his quae sub ipso sunt et uidetur multitudinem
continere omnium quae sub se sunt

sed cautissime additum est uidetur si enim nihil haec omnia
distarent una significatio generis esset et ea quae in species
funditur et ea quae in cognatione diuiditur sed est inter haec
genera talis diuersitas quod genera earum specierum quae sub se
habent alias species aequaeuis speciebus aequaliter sunt genera
hominem enim et equum qui sub animali sunt neutrum neutro
possumus dicere prius ad tempus inchoationemque nascendi nam si
qua res una sit prior altera posterior et eas sub unius cuiusque
generis nomine quis uelit aptare non poterit genus enim
speciebus suis aequaliter genus est quodsi genus speciebus suis
aequaliter genus est species ipsae eius ordinis inter se aequali
tempore ortuque censentur at uero in generibus quae cognationes
efficiunt non ita est quisquis enim fuit capis pater qui
capuam condidit si solum filium capin progenuit et ab uno
capuanorum cognatio iunctioque cuncta manauit distat a genere
cui species supponuntur quod genus uni speciei genus numquam
esse potest nisi pluribus quod quoniam est idoneum genus illud
id est principium cognationum etiam ab uno filio colligere et
congregare cognationem quod genus per species ductum facere non
potest nisi plures species supponantur constat in hoc distare
genus quod cognationem colligit ab eo a quo species diuiduntur
potest autem distare in hoc etiam quod genus id est principium
cognationis potest habere sub se duos ex se non aequali temporis
condicione progenitos sed alium posterioris ortus alium uero
senioris quod in generibus speciebusque non conuenit nam ut
superius dictum est species nisi sibi aequales fuerint non
merito sed natura sub genere poni non possunt

 his igitur expeditis sequitur

totiens igitur de genere dicto de postrema significatione inter
philosophos disputatio est quod definientes ita declarant 

quod dicit totiens tertio demonstrare uult atque hoc propter
lucidam operis seriem admissum est ut quoniam genus plurimorum
nomen est omnis eius primum significatio diceretur ut de qua
disputandum esset aliis reiectis eligeret quod ait hoc modo
cum totiens id est tertio genus dicatur apud philosophos id
est unde ipse tractaturus est de postrema generis significatione
quam dixit id est de illo genere quod sub se species habet
disputatio consideratioque uertitur at uero de superioribus
generibus id est de cognatione et loco in quo quis genitus est
aut historicorum aut poetarum spectatio est secundi uero generis
rhetorum tertii philosophorum consideratio est etiam hic in
disputationibus ordo est quod cum inciderit res quae multis
possit nominibus nuncupari et de uno quoque eorum uocabulo
tractari disserique necesse est dici prius in ordinem omnia ut
id quod eligitur et reicitur distinguatur sed illa quae
reicienda atque explodenda sunt prius dicantur illud uero quod
disserendum tractandumque capitur posterius nominetur ut hic
illa posterior generis significatio posita est quam disserendam
accepturus prius definiendam et termino quodam circumscribendam
demonstrandamque suscepit omnis enim res nisi quid prius sit
constiterit eius tractatus uacuo modo speculationis habebitur
definit igitur sic genus esse quod ad plures differentias
specie distantes in eo quod quid sit praedicatur uelut animal
quod definitionis talis est omnia quae distant habent inter se
quandam differentiam qua distare et differre uideantur porro
autem si quid sit genus et sub eo species supponantur duas uel
plures necesse est species poni sub genere quoniam unius speciei
genus esse non potest sed si plurimae species erunt aliqua
necesse est differentia diuidantur aliter enim plures esse non
possunt nam si nihil distent non erunt plures species et nomen
generis perit constat igitur eas sub genere poni species quae
differentiis distributae plures numero ipsarum differentiarum
diuisionibus componantur ergo quoniam superius dictum est in
omnibus definitionibus a genere definitionis trahendum esse
principium si quam cuiuslibet speciem definire uolueris genus
primo necesse est nominabis et ad illam speciem quam definis
generis ipsius nomen prius aptabis et hoc illam principaliter
dicis esse quod est illud genus sub quo ipsa species quam
definis est posita post autem differentiis propriisque eam ab
aliis circumscriptione quadam definitionis excludis nam si dicis
animal esse hominem animal genus est species uero homo nomen
igitur animalis id est generis de homine id est specie
praedicasti cum dixeris hominem esse animal quodsi nomen
generis in definitionibus ad unam speciem dicere posses de ea
nomen generis praedicares species autem aequali modo generibus
suis species sunt nihil uetat immo etiam necesse est semper
quaecumque sunt genera de sibi subiectis speciebus in
definitionibus uel in quibuslibet interrogationibus praedicari
sed quoniam praedicatur genus de speciebus quomodo praedicetur
agnoscendum est nam si dixeris quid est homo et aliquis
responderit animal bene et integre respondisse uidetur et
certe nam cum tu quid sit homo interrogaueris ille respondit
animal genus scilicet de specie in eo quod quid sit species
praedicauit nam tu quid esset species interrogasti ille uero in
eo quod quid sit species quam interrogasti animalis nomen id
est generis accommodauit plena igitur et propria definitio facta
est generis hoc esse genus quod ad plurimas differentias
specie distantes in eo quod quid sit appellatur uelut animal
animal enim ad hominem equum bouem coruum anguem et alia
plura quae differentiis speciebusque differunt in eo quod quid
sit appellatur sed utrum sic dixisset genus esse quod ad
plurimas species differentia distantes in eo quod quid sit
praedicetur an sicut dixit genus esse quod ad plurimas
differentias specie distantes in eo quod quid sit praedicatur
nihil interest nam siue differentiae specie distent siue species
differentiis distent utrumque idem est nam siue rationale et
inrationale quae sunt differentiae specie hominis uerbi gratia
atque equi distent siue species homo atque equus differentia
rationali atque inrationali diuidantur et distent nihil
interest quare plena perfectaque facta est generis definitio

 sed definitiones duplicibus modis fiunt una enim definitio
est quae sicut dictum est a genere trahitur sed quoniam sunt
quaedam magis genera quae super se genus aliud habere non
possunt ut sunt praedicamenta decem quae aristoteles constituit
eorum igitur definitio quae haberi potest quorum genus inueniri
non potest quod omnium quaecumque sunt ipsa sunt genera horum
ergo quos graeci   dicunt latini subscriptiuas
rationes dicere possunt reddemus subscriptiuae autem rationes
sunt demonstratiuae et quodammodo insignitiuae proprietatis
illius rei quae cum ipsa generalissima sit et genus eius nullum
reperiri possit eam tamen definire necesse est et aristoteles
quoniam substantiam genus generalissimum definire uolebat et eius
nullum genus poterat inuenire proprietatem quandam et
demonstrationem subscriptionemque ipsius rei dixit esse
subiectum substantia enim omnibus subiecta est accidens enim
quod in nouem diuiditur partes praeter substantiam esse non
potest atque ideo omnia quaecumque definienda sunt si genus non
habeant eorum subscriptiuam quandam et demonstratiuam rationem
reddi necesse est sic igitur nunc generis quoniam rem ipsam
definiendam putabat non duxit a genere definitionem sed dedit
quandam generis demonstrationem proprietatemque dico autem quod
porphyrius uel subalternorum generum uel illorum quae
generalissima sunt hanc dederit definitionem et quodammodo
subscriptionem demonstrationemque nam si quod genus habeat aliud
genus et item hoc ipsum aliud et item aliud si nullum erit
supra genus quod genus non habeat in infinitum procedit ratio
sin uero non habuerit necesse est quoque istam definitionem apte
ordinateque congruere dico autem genus non animal homini atque
equo sed illud quo ipsum animal homini atque equo genus est
animal enim ipsum per sese nulli genus est neque homo ipsum per
sese ulli species est neque equus ipsum per sese ulli species
est sed sunt genera et species ad alterius participationem nam
quoniam sub animali est equus atque homo non ad se ipsum animal
genus est sed ad equum atque hominem et item species quae
uocantur homo scilicet atque equus non ad equum atque hominem
sed ad animal species sunt dico igitur genus et species non
ipsas substantias in quibus genus et species sunt sed ipsam
participationem priorum ad subteriores et subteriorum ad priores
haec igitur participatio quoniam et in magis generibus et in
magis speciebus et in subalternis generibus et in subalternis
speciebus una atque eadem est et huius participationis inueniri
genus non poterat haec definitio generis quae facta est non a
genere tracta est sed subscriptiua ratio et demonstratiua et
designatiua quodammodo generis est reddita

 hic fabius subtiliter mehercule et quod numquam fere ante
haec audiuimus sed perge quaeso te iam enim certant sidera
quodammodo et nox luce superatur  tunc ego sequitur rerum
omnium prima breuisque diuisio ita enim ait

eorum quae dicuntur alia ad unitatem dicuntur sicut sunt
omnia indiuidua ut est socrates et hic et illud alia quae ad
multitudinem ut sunt genera et species et differentiae et
propria et accidentia haec enim communiter non unius proprie
appellationis sunt

breuis ut supra dictum est et distincta diuisio omnis enim res
aut unius rei nomen est aut plurimarum et hoc est quod ait
eorum quae dicuntur alia ad unitatem dicuntur sicut sunt
omnia indiuidua quid autem sit breuiter explicandum est omne
genus quoniam sub se species habet species uero differentiis
distinguuntur et proprietatibus explicantur  accidunt autem in
speciebus accidentia secundo loco principaliter uero in
indiuiduis quae sunt sub speciebus quid autem sit posterius
dicendum est  genera igitur et de speciebus dicuntur et de
differentiis quae ipsas species distribuunt et de propriis
quae species componunt et de his accidentibus quae cum
principaliter in indiuiduis fuerint in speciebus esse dicuntur
hoc autem monstremus exemplis et sit nobis genus animal sit
species homo sit differentia rationale sit proprium risibile
sit accidens stans uel ambulans uel aliquid in mensura corporis
ut tripedalis animal ergo quod genus est dicitur de specie id
est de homine dicis enim hominem esse animal porro autem de
speciei differentia nihilo minus dicis genus dicis enim
rationale esse animal nihil autem prohibet eodem modo et de
proprio genus dicere nam si dicas quid est risibile non
absurdum est animal nominare accidentia uero hoc modo
principaliter in indiuiduis secundo uero loco in speciebus sunt
nam si quis dicat ad singulos homines ut puta ciceronem sedere
uel stare uel quod aliud libet in specie hominis eadem quoque
conuenire necesse est nam si cicero sedet sedet etiam homo si
cicero ambulat ambulat etiam homo ergo si qua accidentia
uenerint ab indiuiduis et ea tracta in speciebus consederint ad
ipsa quoque accidentia dici poterit genus quid est enim
ambulans si quis interroget merito animal dicitur nihil enim
ambulare nisi animal potest porro autem sub speciebus indiuidua
sunt ut cicero et uirgilius sub homine atque de indiuiduo genus
speciei praedicari potest nam si interrogaueris quid est
cicero merito animal dicas genus igitur et ad speciem et ad
differentias et ad accidentia et ad propria et ad indiuidua
nominatur porro autem species non iam de genere neque de
differentiis sed de solis propriis et subiectis indiuiduis
appellatur in illis id est indiuiduis quia superest in
propriis uero quia aequalis est quid autem sit hoc modo
uideamus omnia genera speciebus suis supersunt et abundant
abundare autem genera dicimus speciebus plus habere genera
uirtutis quam species homo enim quod est species solum homo
est animal uero quod est genus non solum homo est sed et equus
uel bos uel quod aliud libet animali supponere ita maior uis
generis recte de minori sibi et subiecta specie praedicatur alia
uero sunt quae sibi sunt paria ut sunt propria et species
species est homo proprium risibile quicquid ergo fuerit
risibile hoc est homo quicquid homo hoc risibile itaque neque
risibile hominis neque homo risibilis potentiam superuadit sed
aequalia sibi ad se inuicem praedicari possunt ut dicas quid
est homo risibile quid est risibile homo ita igitur
quaecumque superiora fuerint ad illa quae subteriora sunt
praedicantur et quaecumque aequalia fuerint aequaliter sibi ad
se inuicem praedicantur illa uero quae subteriora sunt et
minora de superioribus et abundantibus ut sunt genera et
species  genera enim abundantia species minores  praedicari
non possunt numquam enim recte speciem de genere praedicabis
ita ergo species de proprio praedicatur ut pari sed quoniam sub
speciebus singillatim indiuidua sunt  indiuidua autem uocamus
quae in nullas species neque in aliquas iam alias partes diuidi
possunt ut est cato uel plato uel cicero et quicquid hominum
singulorum est hos enim in nullis partibus diuidis ut animal in
species hominem scilicet atque equum hominem ipsum specialem
et singulos circumplectentem in catonem platonem uirgilium et
omnes singillatim homines distributos hominem uero ipsum
singulum id est ciceronem in nullos alios distribuere possumus
atque ideo  id est indiuiduum uocitatum est  species
ergo quae ad propria aequaliter praedicatur ad indiuidua
quoniam maior est species hominis quam quodlibet indiuiduum ita
praedicatur ut superius ad id quod est subterius cicero enim
solus cicero est homo autem non solum est cicero quod si ad
indiuidua praedicatur et ad indiuiduorum accidentia
praedicabitur ita igitur species ad genus eo quod superius est
non praedicatur neque ad differentiam quia differentia ut nunc
monstraturi sumus super speciem est ad proprium uero cui par
est uel ad indiuiduum cui superest praedicatur differentia
uero et ad species et ad propria et ad indiuidua praedicatur
namque rationale quod est differentia ad hominem praedicatur
quod est species item rationale id est differentia praedicatur
ad risibile id est proprium dicitur enim id esse risibile
quod rationale nam si homo rationale et homo risibile constat
id quod est risibile etiam rationale posse nominari quodsi ad
species differentia dicitur species autem ad indiuidua
praedicatur necesse est ut differentia quoque ad indiuidua
praedicetur dicis enim qualis est cicero rationalis quodsi
differentia ad indiuidua praedicatur accidentia uero in
indiuiduis accidunt necesse est differentias et ad accidentia
praedicari proprium uero quoniam semper unius speciei proprium
est et ad unam speciem praedicatur solam cuius est proprium
risibile namque quod proprium est ad solam hominis speciem
praedicatur uod si ad hominis speciem praedicatur species uero
ad indiuidua dicitur non est dubium quin proprium quoque de
indiuiduis praedicetur nam si homo risibile animal est cicero
quoque et uirgilius risibilia animalia recte dicuntur quodsi
proprium ad indiuidua recte dicitur recte etiam et de
accidentibus praedicatur quae in ipsis accidunt indiuiduis
accidentia uero ipsa et de speciebus et de aliis omnibus
praedicantur et de ipsis maxime indiuiduis namque et albus equus
et albus homo dicitur et iterum niger equus et niger aethiops
quod si ita est animal quoque nigrum dicitur dicitur etiam
rationale nigrum et inrationale nigrum quippe si equus et homo
aethiops nigri sunt dicitur etiam risibile nigrum cum homo quis
niger fuerit dicitur etiam indiuiduum nigrum cum quis unus
homo ex aethiopia nominatur quod cum ita sit constat genus ad
plurima praedicari id est speciem differentias accidentia
propriaque et indiuidua nihilo minus et differentiam ad plurima
praedicari id est ad speciem propria indiuidua et accidentia
et proprium ad plurima id est speciem indiuidua et accidentia
et speciem ad plurima id est proprium indiuidua et
accidentia accidens uero et ad genus et ad speciem et ad
proprium et ad differentiam et ad indiuidua quod si ita est has
quinque res constat ad plurima praedicari at uero indiuiduum
quoniam sub se nihil habet ad singularitatem quandam et unitatem
praedicatur cicero enim unus est et ad unum nomen istud
aptatur ita indiuidua quae ad unitatem dicuntur cunctis
superioribus supposita sunt ut genus species differentia
propria uel accidentia quamuis ad se inuicem dici possunt ad
indiuidua tamen aequaliter praedicantur ut superius demonstratum
est indiuidua uero quoniam sub se nihil habent ubi secari
distribuique possint ad nihil aliud praedicantur nisi ad se
ipsa quae singula atque una sunt atque hoc est quod ait
eorum quae dicuntur alia ad unitatem dicuntur sicut omnia
indiuidua ut est socrates et hic et illud alia quae ad
multitudinem ut sunt genera et species et differentiae et
propria et accidentia haec enim communiter non unius proprie
appellationis sunt simile est ac si diceret haec enim
communiter ad plurima praedicantur non ad unitatem sicut
indiuidua et quid sint genera uel species uel differentiae uel
propria uel accidentia exemplum supponit dicens est enim
genus ut animal species ut homo  quam dudum hominis speciem
cum aliis animantibus sub animali posuimus  differentia ut
rationale  qua species scilicet hominis ab inrationali distat
animali  proprium ut risibile quod nullum aliud animal
neque rationale neque inrationale habet nullum enim animal ridet
nisi solus homo quare cum quaedam caelestium potestatum
animalia rationabilia sint eorum tamen proprium risibile non
est quoniam non rident recte igitur risibile solius hominis
proprium praedicatur accidens ut aibum nigrum et sedere
quia ista in substantia hominum non sunt merito accidentia
uocanturnam si substantiae cuiuscumque speciei inesset id quod
accidens dicimus interempto accidenti periret etiam eius speciei
substantia cui accidit nam quoniam rationale in hominis
substantia est si rationabilitas interimatur hominis quoque
substantia necessario peritura est idcirco quod in ipsius
speciei substantia naturaque uersatur at uero nigrum et album
uel quaecumque sunt accidentia si interimas species ipsa in qua
illa accidebant manet nam neque omnis homo candidus neque omnis
niger est et cui alterutra defuerint eius species non peribit
atque idcirco haec accidentia ueluti non innata in substantia
sed a foris uenientia recte nominata sunt

 nunc ergo quoniam quid sit genus ostendit et ea quae ad
unitatem dicuntur ab his quae de plurimis praedicantur distinxit
atque distribuit ipsius generis differentias uel ab his quae ad
unitatem dicuntur uel ab eis quae ad pluralitatem congruunt id
est differentia specie proprio accidentique declarat et dicit
genus ab illis quae ad sola indiuidua praedicantur id est quae
ad unitatem hoc differre quod genus ad plurima praedicetur
indiuidua uero ad singula sed quoniam haec differentia generis
ad indiuidua communis erat differentiis speciebusque propriis et
accidentibus ab illis ipsis aliis differentiis genus diuidit
atque disiungit quod ita demonstrat

ab his igitur quae ad unitatem dicuntur differt genus quod
genus est hoc quod de plurimis praedicatur ab his uero reliquis
genus differt primo ab specie quoniam species etsi de pluribus
non tamen specie differentibus sed numero praedicatur

ac primum generis specieique distantiam monstrat quae propior
est generi nam quamuis differentia super speciem sit super
speciem specialissimam differentia ponitur nam quamuis
rationalis differentia super hominem ponatur quae species
specialissima est tamen ante speciem specialissimam ipsa
differentia species est eius generis cui species specialissima
supponitur nam sub animali ante hominem rationale ponitur
igitur cum genus et species utraque ad plurima praedicentur
genus uero ad plurimas species in eo quod quid sit praedicetur
species non iam ad plurimas species sed ad plurima indiuidua
praedicatur sunt autem quaedam genera generalissima ut dictum
est supra quae aliud genus inueniri non possit sunt autem
species sub quibus alia species inueniri non possit et integra
species illa nominatur quae numquam genus est id est sub qua
species nullae sunt nam si sub ea species essent ipsa etiam
genus esse posset species ergo quae uere species est alias sub
se species non habebit ut est homo namque homo quoniam species
est singuli homines qui sub ipso sunt non eius species sed
indiuidua nominantur nam si homo genus esset hominum singulorum
genus autem sicut dictum est ad plurimas res specie
differentes in eo quod quid sit appellatur homo id est species
si sicut genus praedicaretur ad singulos homines singuli
homines specie ipsa differrent sed quia singuli homines specie
non differunt quod autem specie non differt si quid ad hoc
praedicatum fuerit non praedicatur ut genus ad species id est
homo non praedicatur ad singulos homines ut genus ad res plurimas
specie differentes quid igitur ad res plurimas numero
differentes singuli enim homines numero a se tantum non specie
distant atque ideo quoniam genus sic ad subiecta praedicatur
ut ad plurimas res specie differentes praedicetur species autem
ad subiecta ita praedicatur ut ad plurimas res numero
differentes praedicetur genus in hoc ab specie distat quoniam
genus ad plurimas res specie differentes praedicatur species
autem ad plurimas res numero differentes dicitur congruunt ergo
sibi genus et species quod genus et species ad plurima
praedicantur et utraque in eo quod quid sit nam si interroges
quid est cicero animal dicitur id est genus et si interroges
quid est cicero homo dicitur id est species distant autem
quod quamuis utraque ad plurima praedicentur et in eo quod quid
sit genus praedicatur ad res specie differentes species uero
dicitur ad res tantum numero differentes quod porphyrius sic
demonstrat

ab his uero reliquis quae de pluribus appellantur genus
differt primo ab specie quoniam species etsi de pluribus
praedicatur non tamen specie differentibus sed numero homo
enim species cum sit de socrate platone cicerone praedicatur
qui non specie sed numero differunt animal uero quod genus
est et bouis et equi praedicatio est quae etiam differunt
specie a se inuicem non numero solo

quod simile est ac si diceret genus ab specie unam differentiam
plus habere congruunt namque genera speciebus quod utraque in
eo quod quid sit praedicantur ut dictum est congruit item et
genus et species quod utraque ad res plurimas praedicantur
congruit item genus ad species quod utraque ad res numero
differentes praedicantur nam et singuli homines ita a se diuisi
sunt quantum ad numerum ut homo ab equo uel a boue uel a coruo
uel a quibuslibet aliis animantibus at uero distat ab specie
genus quod genus de pluribus rebus specie differentibus
praedicatur quod species non habet nihil autem differre
arbitrator utrum ita dicatur aliam rem ad aliam praedicari an
aliam de alia praedicari utrumque enim idem intellectus est
nam si animal praedicatur ad hominem idem etiam animal de homine
praedicatur nam cum interrogaueris quid est homo respondeas
de hominis interrogatione hominem esse animal

 sed nunc oportet nos ea quae secuntur aspicere uid ergo
sequitur

a proprio autem genus differt quod proprium iuxta unam quamque
speciem proprium appellatur cuius est proprium et iuxta ea quae
sub specie sunt scilicet indiuidua namque risibile hominis
solum est et singulorum utique hominum genus autem non ad unam
speciem sed ad plures differentes semper aptatur

ergo hoc uidetur hic dicere quoniam omne proprium si fuerit
speciei unius tunc uere est proprium nam si unius speciei non
fuerit sed duarum uel plurium tunc duabus uel pluribus non
proprium sed erit in substantiae ratione commune constat ergo
proprium ei cuius est proprium soli speciei singulariter
adhaerere unde quia hominis species sola est quae ridet
risibile homini proprie et singulariter aptatur ad unam semper
igitur speciem proprietas adhibetur distat igitur proprium a
genere quod genus semper ad plurimas species appellatur
proprium uero de una tantum specie cuius est proprium nam si
risibile dicas ad unam tantum speciem hominis appellatur
congruit autem genus cum proprio in hoc quod genus et proprium
de pluribus appellantur namque genus ad plures species
appellatur appellatur etiam genus de his quae sub specie sunt
indiuiduis nam si homo et equus animal est erit etiam cicero
animal et quilibet equus singulariter animal nominatur similiter
et proprium ad plurima dicitur dicitur enim ad unam quamque
speciem et ad ea indiuidua quae sunt sub specie praedicatur nam
si homo risibilis est risibilis est etiam cicero et uirgilius
et quicumque singulariter nominantur risibiles sunt congruunt
etiam quoniam utraque in eo quod quid sit praedicantur nam
genus de specie in eo quod quid sit praedicatur nam si dicis
quid est homo animal appellabis item proprium in eo quod quid
sit praedicatur nam si dicis quid est homo merito risibile
praedicabis congruunt autem quod genus et proprium ad plurimas
res numero differentes praedicantur nam ita a se differunt
singula animalia id est homo equus et coruus et cetera ut
singuli homines quantum ad numerum distat autem a genere quod
genus ad plurimas species praedicatur proprium uero ad unam
solam cuius est proprium nominatur sed non est inter genus et
proprium eadem differentia quae est inter speciem et genus nam
species de nulla omnino specie praedicatur proprium uero licet
non ad plures ad unam tamen solam speciem cuius est proprium
semper aptabitur

 post hoc igitur de differentiae accidentisque a genere
distantia disserit dicens

a differentia uero et ab accidentibus differt genus quoniam
etsi etiam ista de pluribus specie differentibus praedicantur
differentiae scilicet et accidentia quae communiter accidunt non
tamen in eo quod quid sit praedicantur cum interrogantibus
nobis fit secundum ea responsio magis enim quale quid sit
ostendunt

differentiam uero et accidens idcirco posterius reseruauit quod
eorum unam differentiam erat distantiamque dicturus differentia
enim et accidens qualitatem cuiuscumque speciei demonstrant illa
substantiae qualitatem id est differentia illud id est
accidens non substantiae ergo quoniam genus super speciem est
et species supposita generi genus speciem species indiuiduum
quid sit ostendit porro autem solae possunt species differentiae
segregare quae qualitatibus eas substantialibus id est
substantias declarantibus seiungunt atque dispertiunt nam cum
animal genus sit homo uero uel equus species quales utraeque
species sint monstrat differentiae segregatio ut dicamus speciem
esse hominis rationalem speciem uero equi inrationalem si enim
quis interroget quid est homo animal dicitur si autem quis
dicat qualis est homo rationalis respondetur ita semper
differentia non in eo quod quid sit sed in eo quod quale sit
appellatur de accidenti uero non dubium est cum ipsa qualitas
in accidentis parti bus componatur namque in praedicamentis
inter alias nouem partes accidentis etiam qualitas nominatur nam
etiam si quis interroget qualis corui species sit nigra
continuo respondetur congruunt ergo genera differentiis et
accidentibus quod de speciebus pluribus praedicantur nam sicut
genus plures sub se species habet ita differentia nam rationale
dicimus deum et hominem rursus etiam accidens de pluribus
speciebus praedicatur nam nigrum dicimus et hominem et equum et
coruum et hebenum et plurimas alias species rursus congruit
genus differentiae quod sicut genus sic differentia aequaliter
ad indiuiduum praedicatur nam si cicero animal est quod est
genus et rationale animal est quod est differentia congruunt
etiam quod de numero differentibus praedicantur quod superius
de aliis monstratum est distant autem quod sicut dictum est
genus in eo quod quid sit appellatur differentia uero uel
accidentia in eo quod quale sit praedicantur nam si dicas quid
est homo appellabis genus et dicis animal esse hominem si uero
qualis sit ad differentiam interrogaueris rationale respondebis
uel ad accidens nigrum uel album uel qualis quisque sit de
quo interrogatur his igitur distributis distantias ipsas a
primordio rursus orditur dicens

unde hoc quod de pluribus praedicatur genus distat ab his quae
de singulis praedicantur hoc est ab indiuiduis illo quod de
specie differentibus praedicatur distat ab speciebus et a
propriis illo etiam in quo quid sit appellatur secernitur a
differentiis et a communiter accidentibus quod haec duo quale
quid sit declarant

hoc dicit distare genus ab indiuiduis quod genus de pluribus ut
dictum est praedicatur colligit autem et in unum redigit
proprii specieique differentias nam quoniam species de pluribus
non specie sed numero differentibus praedicatur proprium uero
de una tantum specie et de his quae sub eadem specie sunt
indiuiduis praedicatur quamuis de una specie praedicetur tamen
aequa est illi cum specie a genere differentia de pluribus specie
differentibus non praedicari nam neque species omnino de
speciebus aliquibus poterit praedicari neque proprium quoniam
proprium non de pluribus speciebus sed de una tantum cuius est
specie praedicatur quod si ita est una differentia a genere
species et propria seiunguntur accidens uero et differentia
eadem quoque una a genere differentia separantur quod genus in
eo quod quid sit dicitur differentia uero uel accidentia in eo
quod quale appellantur

 has porphyrius ad constituendam generis rationem differentias
quam parcissime potest colligit et ipsas differentias multis
modis posterius probaturus nunc uero quantum sat est dicit se
neque deminutam neque abundantem generis constituisse rationem
hoc dicens

hoc si ita est nullo minus aut plus effecta est generis
definitio

perfectam plenamque se generis definitionem fecisse dicit
quoniam neque plus neque minus facta sit definitio sed
aequaliter ad genus pariterque composita quod unde sit hoc modo
monstrandum est nouimus quod quaedam res quae ad alia
praedicantur his de quibus praedicantur abundant ut genera et
species namque animal quod genus est de homine quod est
species hoc abundat quod nomen generis etiam in equum atque
bouem atque in alia ualet aptari ergo si quis ad quamlibet rem
abundantem fecerit maioremque definitionem quam ipsa res fuerit
quam definit non erit integra propriaque definitio quoniam non
solum illam rem amplectitur quam definit si maior fuerit
definitio sed etiam alias quascumque res quibus ipsius
definitionis terminus abundabit maiorum igitur praedicamentorum
maior erit definitio minorum uero minor erit etiam definitio
animal ergo quod maius est ita definiunt animal est substantia
animata sensibilis hominem uero quod ab animali minus est ita
definiunt animal rationale mortale risus et disciplinae
perceptibile quoniam maius est animal ab homine maior etiam
erit animalis definitio ab hominis definitione plus enim erit
dicere substantia animata sensibilis quam animal rationale et
mortale nam substantia animata sensibilis sicut ipsum animal
non solum hominem complectitur sed etiam equum uel bouem atque
alias huiusmodi species si quis ergo ad hominem maiorem
definitionem aptauerit quae est animalis ut ita definiat
hominem homo est substantia animate sensibilis non est plena
definitionis ratio cum equus atque bos substantia animata atque
sensibilis esse possint quae species hominis non sunt si quis
uero maiori rei minorem definitionem aptauerit curtam et
deminutam quodammodo faciet rationem nam si quis animal definire
uolens dicat animal est res rationalis risus et disciplinae
perceptibilis non erit integra definitio quoniam sunt quaedam
animalia quae istius definitionis rationem subterfugere atque
euadere possunt est enim animal bos quod neque rationale sit
neque risus perceptibile sola igitur relinquuntur bene definiri
quaecumque aequalibus definitionibus constituuntur ubi autem
aequalis definitio sit hoc modo possumus reperire praedicamenta
quaecumque fuerint si maius praedicamentum de minore aliquo
praedicatur conuerti non potest ut minus de maiore praedicetur
semper enim maiora de minoribus numquam minora de maioribus
praedicantur nam si quis dicat hominem esse animal non poterit
conuertere animal esse hominem nam homo nihil aliud quantum ad
genus nisi animal est animal quantum ad species potest esse
etiam non homo paria uero praedicamenta semper sibi ipsa inuicem
conuertuntur nam quoniam risibile solius est hominis risibile
ad hominem praedicatum etiam conuerti potest ut homo ad risibile
praedicetur dicitur enim quid est homo risibile quid est
risibile homo ergo quascumque definitiones conuertere potes
illae uerae atque pares sunt quascumque uero conuertere non
potes aut maiores sunt aut minores pares inueniri non possunt
nam si dicas hominem substantiam esse animatam atque sensibilem
uerum est item si conuertas et dicas substantiam animatam atque
sensibilem esse hominem non omnino uerum dixeris potest enim et
substantia animata esse atque sensibilis et homo non esse item
si dixeris rem rationalem mortalem risus et disciplinae capacem
esse animal uerum dixeris si autem dicas atque conuertas
animal esse rem rationalem mortalem risus et disciplinae
perceptibilem non omnino uerum dixeris potest enim esse animal
et non esse rationale et risus capax ergo quotiens est maior
definitio quam id quod definitur si prius dicitur id quod
definitur et maior definitio adhibetur uera esse poterit
definitio si enim prius dixeris hominem rem minorem et ad
ipsum posterius adhibueris definitionem maiorem ut prius dicas
homo est et post subiungas substantia animata sensibilis
uerum est homo enim necessario est substantia animata
sensibilis si uero prius dixeris definitionem et postea dixeris
id quod definies uera esse non omnino potest nam si
definitionem maiorem prius dixeris dicens substantia animata
sensibilis et postea rem minorem intuleris ut dicas homo est
ut sit substantia animata sensibilis homo est non omnino
uerum est potest enim esse et substantia animata sensibilis non
tamen homo at uero si minor fuerit definitio quam illa ipsa res
quae definitur si prius dicta sit definitio uera est
posterius falsa nam si dixeris definitionem quae est minor res
rationalis mortalis risus et disciplinae capax et post
intuleris animal est ut sit res rationalis mortalis risus
et disciplinae capax animal est uera est omnis enim res quae
rationalis et mortalis est et risus et disciplinae capax
necessario animal est at uero si conuerteris et rem maiorem
prius dixeris post uero minorem definitionem adhibueris uera
omnino esse non potest nam si dicas prius animal est postea
autem iunxeris res rationalis mortalis risus et disciplinae
perceptibilis non omnino uerum est potest enim esse animal et
rationale uel mortale non esse itaque si maior est definitio
quam res fuerit si prius rem dixeris postea definitionem
intuleris uera est si uero prius definitionem dixeris post rem
intuleris falsa est in minoribus uero definitionibus et
maioribus rebus contra est nam si definitionem prius dixeris
postea rem subieceris uera est si uero rem prius dixeris
postea definitionem subieceris uera omnino esse non potest at
uero in aequalibus definitionibus conuerti aequaliter potest nam
quoniam solius hominis haec est definitio animal rationale
mortale risus et disciplinae perceptibile aequalis est haec
ad hominem definitio quoniam non est cui alii possit aptari
itaque uel si prius rem dixeris postea definitionem subieceris
uera erit ut est homo est animal rationale mortale risus et
disciplinae perceptibile sin uero conuerteris et prius
definitionem postea rem dixeris ut si dicas animal quod fuerit
rationale mortale risus et disciplinae perceptibile homo est
haec quoque uera est ita semper ut definitiones uerae sint
neque plus neque minus in definitionibus oportet aptari sed
aequaliter definitiones conuenienterque disponi quod porphyrius
scilicet non ignorans ait se neque plus neque minus effecisse
generis definitionem

 et fabius sequitur inquit te de specie disputare  dic
inquam quid sequitur  et fabius hic ut opinor ordo est

species quoque multis dicitur modis nam et unius cuiusque
hominis forma species appellatur rursus dicitur et pulchritudo
uultus unde pulcherrimos quosque speciosos dicimus dicitur
species et ea quae supposita est generi unde animalis speciem
appellamus cum animal ipsum genus sit et album coloris
speciem

tunc ego speciei quoque nomen sicut generis aequiuocum puta nam
et hoc quoque multifariam appellari designat dicitur enim
inquit species et figura corporis et fortasse alia plura de
quibus quoniam nullus tractatus habebatur iure praetermissa
sunt hic tamen a uictorino uidetur erratum quod cum idem sit
cuiuscumque hominis species et uultus quasi in alia appellatione
speciei uultus iterum pulchritudinem dixit quasi uero non
proinde pulchritudo uultus sit ac tota species fuerit nam si
quispiam pulcher fuerit toto corpore etiam uultu sed praemissis
his ad illam speciem quae sub genere ponitur atque genus efficit
ueniamus namque ut dictum est substantiae ipsae nullo speciei
nomine generisue censentur nisi quadam ad se inuicem collatione
sint comparationeque compositae nam quod animal est non
idcirco est genus quoniam animal est sed idcirco quod hominis
sub se atque equi et ceterorum animantium species habet atque
idcirco ait unde animalis speciem appellamus cum animal ipsum
genus sit neque enim homo species diceretur si super ipsum
animalis appellatio non praedicaretur sed ut monstraret non in
unis solis substantiis genera speciesque uersari sed etiam in
omnium praedicamentorum nuncupationibus esse conexa non solius
substantiae dedit exemplum sed etiam eius quod reliquum
remanserat accidentis quid enim ait et album coloris
speciem quae sunt in accidentis diuisione qualitatis sed
quoniam inter se quaedam conexio est et talis comparatio atque
relatio ut praeter ad se inuicem habitudinem genera et species
esse non possint  nihil enim in eorum definitionibus concludi
potest nisi ad alterutrum nominata sint nam si substantia
generis specie supposita species uero genere superposito et ad
ipsam praedicato perficitur non est dubium quin cum genus
definire necesse sit iure speciem et cum speciem iure nobis
genus praedicare necesse sit  haec igitur etiam in generis
subscriptione seruatur distinctio cum generis definitio habita
est hoc enim dictum est tunc esse genus quod ad distantes
species diceretur nunc uero dicendum est id esse speciem quae
sub genere ponitur sed multiplex eius definitio haberi potest
potest enim rursus dici id esse speciem ad quam genus in eo
quod quid sit praedicatur quae res utraeque id significant
speciem poni sub genere nam prima quidem definitio id aperte
designat secunda uero talis est quoniam semper maioribus minora
supponuntur genus ab eo ad quod in eo quod quid sit
praedicatur maius esse non dubium est quod si ita est nullus
est obscuritatis error quin species quae minor est maiori sibi
generi supponatur nihil igitur haec secunda definitionis
significatio a priore differt si enim species sub genere non
poneretur genus ad speciem in eo quod quid sit non
praedicaretur

 tertia uero definitio speciei integra ratione collecta est et
ipsius speciei uim naturamque demonstrat dicit enim speciem
esse quae ad plurima numero differentia in eo quod quid sit
praedicatur quae definitio etiam ex superiore genere debuit
esse planissima sed ego nunc quantum castigata permittit
breuitas explicabo sed prius de ipsis generibus speciebusque
pauca dicenda sunt cum sint quaedam genera quae species habeant
atque ipsa aliis generibus species esse possint non est dubium
ea gemina comparationis habitudine fungi ut ad alia species ad
alia genera nominentur sed si in uno filo atque ordine
speculemur et quodcumque genus alicuius rei repertum sit eius
rursus genus aliud requiramus et rursus aliud atque aliud iterum
si nihil sit quod intellectus ratione consistat inexplicabilis
ratio interminabilisque tractabitur sed quoniam nulla sunt in
his scientiae fondamenta quae nulla consideratione animi in
infinitum procedentia concluduntur dicendum necessario est posse
nos ascendentes usque ad tale aliquid peruenire cuius cum ipsum
ceteris genus sit aliud genus inuenire non possumus quod genus
primum et magis genus et generalissimum nuncupetur sed si hoc
in genere contingit ut ascendentes alicubi consistamus non est
dubium quin descendentes iterum per species ad aliquem quodammodo
calcem offenso termino consistamus igitur cum descendentes per
species usque ad illam speciem uenerimus quae sub se species
nullas habet illam speciem ultimam speciem et magis speciem et
specialissimam nuncupemus sed quotiamo species aliquorum est
continens si aliquorum specie differentium continens esset non
magis species sed genus merito uocaretur sed quoniam continet
et non specie differentes res continet similes necesse est sibi
contineat pluralitates sed si continet pluralitatem et maius
semper est id quod continet quam id quod continetur de
pluralitate illa species praedicabitur appellabitur igitur
species de pluribus rebus numero differentibus in eo quod quid
sit species enim cum appellatur de subterioribus superiorem
speciem substantiamque declarat nam cum dicimus quid est
cicero homo continuo respondetur cum ergo tribus modis speciei
facta sit definitio superiores duae non tantum sunt speciei sed
etiam subalternae speciei quae et ipsa genus generalissimum
substantia et sub ea corpus animatum sub animato corpore animal
et sub animali homo sub homine indiuidua sed hanc diuisionem
plenius posterius exequemur nunc autem hoc nobis tantum
sufficit substantia igitur magis genus est homo magis species
ita ut neque substantia species aliquando esse possit nec homo
genus corpus uero animatum uel animal ad superiora species ad
subteriora genera nominantur si quis ergo corpus animatum uel
animal uel hominem uelit exprimere et dicat species est quod
ponitur sub genere et ad quam genus in eo quod quid sit
praedicatur haec definitio et magis speciem id est hominem
et subalternam speciem continet id est corpus animatum uel
animal nam corpus animatum et animal et homo sub genere sunt
posita et ad eas omnes in eo quod quid sit appellatur ut dictum
est si quis uero illam speciem definitione monstrare uelit quae
uere species est id est specialissimam speciem quae tantum
species numquam et genus sit hoc modo definiet speciem esse
quae ad plurimas res numero differentes in eo quod quid sit
praedicetur sed haec definitio subalternis speciebus numquam
conueniet illae enim quae subalternae sunt species possunt
etiam pro generibus accipi si ad subiecta praedicentur quodsi
possunt pro generibus accipi cum pro generibus acceptae fuerint
non tantum ad plurimas res numero differentes praedicabuntur
sed etiam ad plurimas res specie differentes quippe cum sint
genera sed quia hoc in magis speciebus non euenit ut aliquando
de specie differentibus praedicentur haec definitio posterior
solius magis speciei definitio est et eam ceterae subalternae
species excludunt atque reiciunt quod porphyrius ita demonstrat

sed haec definitio eius speciei est quae magis species dicitur
aliae uero definitiones erunt etiam illarum quae non sunt magis
species

 horum ergo ipsam subscriptionem demonstrationemque clarius se
ipsum dicere promittit cum dicit

manifestius autem fiet hoc quod dicimus hoc modo in omnibus
praedicamentis sunt quaedam magis generum et magis specierum
sunt alia mixta magis genera sunt supra quae nullum aliud genus
poterit inueniri magis species rursus sub qua nulla species
reperitur horum interualla quae possident et genera et species
sunt singula superioribus inferioribusque collata ut alteri
genus alteri species appellentur

huiusmodi sunt inquit quaedam quorum genera inueniri non
possunt haecque ipsa merito magis genera nominantur quoniam
maius ipsorum aliquid inueniri non potest nam si ista sunt
genera genus autem omnibus sub se positis maius est quorum
genus nullum est nihil eorum maius poterit reperiri at quorum
genus nihil poterit inueniri merito ipsa magis genera
uocitantur sunt autem quaedam alia quae magis species
appellentur sub quibus non aliae species locatae sunt nam plus
uidetur esse species ea et integrior uere species est quae genus
numquam est quam ea quae aliquando genus esse potest quodsi
uerior species est quae sola species numquam genus est merito
magis species appellata est igitur inter magis speciem et magis
genus quod est interuallum subalterna genera et subalternae
species impleuerunt nam subalterna uocamus quaecumque ad
superiora species ad inferiora pro generibus accipiuntur
idcirco quoniam si omnes res ad inferiora componas genera si
ad superiora species et si ad superiora et inferiora eadem
ducas genera et species inuenientur atque ideo subalterna
genera et species nominata sunt quod filo quodam atque ordine ad
inferiora composita genera et ad superiora species agnoscuntur
sed haec ita genera speciesque esse possunt non ut cui genus
est eidem iterum uelut species supponatur nam si ut prius
ostensum est specie sua maius est genus non est dubium quin
maior res sub minore poni non possit atque ideo ait ut alteri
genus alteri species appellentur quod nequaquam eandem rem et
genus esse et speciem conueniret dat igitur huius rei exemplum
quo quod dicit facilius possit agnosci facit igitur hanc
diuisionem ponit substantiam magis genus supponitur substantiae
corpus et incorporeum corpori animatum corpus et inanimatum
animato corpori animal sensibile et insensibile  ut sunt ostrea
uel conchilia uel echini uel arbores et alia huiuscemodi quae
uiuendi animam habent non etiam sentiendi  sub animali animal
rationale et inrationale sub rationali mortale et inmortale sub
mortali hominem sub homine singulos homines hoc est corpora
indiuidua ciceronem et uirgilium scilicet et eos qui iam in
partes sunt singuli substantia ergo quae prior est magis
generis accipitur loco genus enim solum non etiam species est
quod numquam eius genus superius inuenitur homo uero solum
species est nullas enim alias species sub se cohercet singuli
enim homines non specie ut dictum est sed numero differunt
corpus uero quod pridem sub genere posuimus id est substantia
ad substantiam quidem species ad animatum corpus genus
accipitur animatum autem corpus ad corpus species est ad animal
genus animal autem ad animatum corpus species uidetur ad
rationale animal genus rationale item animal mortalis genus est
species animalis mortale autem genus hominis est species
rationalis animalis homo autem quod super indiuidua est nihil
de generis natura sortitus est sed tantum sola species
appellatur

 sed hanc diuisionem sicubi in aliis rebus transferri et
aptari placeat ita considerandum est ut quicquid fuerit cuius
genus inueniri non potest magis id genus appelletur et quicquid
cuius nulla species fuerit id est ut super indiuidua
collocetur illam magis speciem esse oportet enim si quod genus
sit super differentes specie res poni quod autem magis species
non super specie res differentes ponitur numquam digne genus
poterit appellari ergo quemadmodum quod superius genus super se
nullum genus habet magis genus dicitur ita et species quae sub
se species non habet sed tantum indiuidua merito magis species
appellatur illa autem quae in medio posita sunt non eiusdem
sunt habitudinis nam quoniam species esse possunt non sunt
magis genera et quoniam genera possunt esse idcirco numquam
magis species praedicantur nam illis quae supersunt species
sunt illis uero quae subsunt loco generis praeponuntur cum
igitur duae formae sint omnium rerum aut ut genera praeponantur
aut ut species supponantur summitates id est generalissimum
genus et specialissima species singulas tantum continent
habitudines illud ut tantum genus numquam species uideatur
illud ut sola species numquam etiam genus appelletur
subalterna uero quae media sunt duas formas habent id est
utrasque namque ut frequentius inculcatum est et generis
quodammodo parentelam et speciei deriuationem sortita sunt nec
hoc fortasse nos turbet quod species specialissima habet sub se
aliquid namque homo cum sit magis species habet sub se singulos
homines haec enim quamuis indiuiduis supersit numquam formam
specialitatis inmutat cum enim sub se indiuidua habeat quod ea
contineat quae sub una specie sint et nulla substantiae
proprietate discrepent species eorum uocatur quae continet ita
homo et animalis species dicitur quia continetur et hominum
singulorum species est quia eos continet qui nulla umquam specie
discrepabunt definitio ergo magis generum magisque specierum
talis est magis genus esse dicitur quod genus semper sit
numquam species et quo superius nullum genus sit rursus magis
species est quae semper species sit numquam genus et iterum
quae numquam diuiditur in species et quae ad plurima numero
differentia in eo quod quid sit praedicatur illa uero alia ut
saepe dictum est et genera et species esse possunt superioribus
scilicet inferioribusque collata hoc autem attentissime
respiciendum est quod in diuersis longe nationibus in eo genere
ubi ex sanguine aliqua cognatio deducitur diuersarum cognationum
gens ad unum caput generis duci potest nam quoniam romani a
romulo sunt romulus autem a marte mars a ioue poterit gens
romanorum ad iouem duci item quoniam athenienses a minerua
minerua a ioue potest atheniensium gens ad eundem iouem duci
item quoniam persae a sole sol autem a ioue possunt persae
quoque ad eundem iouem uelut ad originem propriam deduci ita
diuersissimae gentes ad unius cognationem erigi possunt quod
idem speciebus generibusque non fit numquam enim diuersa genera
sub uno genere poterunt accommodari aristoteles enim primorum
generum decem praedicamenta constituit quae uelut aliquis fons
ita subterioribus omnibus ortum quodammodo nationemque
profuderint haec igitur decem genera quoniam generalissima sunt
et superius eis nullum inueniri genus potest ad unum genus
reduci non poterunt quodsi decem genera prima ad unum genus
reduci non poterunt nec illa quae sunt sub eisdem generibus id
est species subalternaque genera ad unum genus aliquando
poterunt applicari nam si prima eorum genera ad unum superius
duci non possunt non est dubium quin ea ipsa quae sub ipsis
sunt ab uno genere coherceri continerique non patiantur nam si
substantia qualitas et quantitas et cetera sub alio communi
genere poni non possunt quod ipsa magis sunt genera nec
quicquid sub substantia fuerit id est sub eodem genere ut
animal uel homo uel item sub qualitate uel quantitate ad
aliquod genus commune se poterunt applicare numquam enim
inueniri genus poterit quod haec decem genera solitario et
proprio intellectu intra se possit uelut species continere at
dicat quis haec omnia decem genera si uere sunt subsistentia
quodammodo uel entia dici posse flexus enim hic sermo est ab eo
quod est esse et in participii abusionem tractum est propter
angustationem linguae latinae compressionemque haec igitur ut
dictum est entia poterunt appellari et ens hoc ipsum id est
esse genus eorum fortasse dici uidebitur sed falso namque
omnia quae inter se aequiuoce nominantur numquam eiusdem
continentiam generis sortiuntur quippe quorum substantia
discrepat non est dubium quin generis quoque ipsius definitio
discrepabit haec autem ut entia nominentur non uniuoce sed
aequiuoce praedicantur nam quoniam substantia ens est et item
qualitas ens sed si quis rationem definitionemque qualitatis
dixerit eadem natura utriusque non poterit conuenire non est
dubium quin substantia et qualitas non uniuoce sed aequiuoce
praedicentur quodsi aequiuoce praedicantur sub eiusdem generis
fonte poni non poterunt non est igitur in generibus speciebusque
aliquod genus solum quod possit diuersa rerum genera cohercere

 tunc fabius abundanter haec inquit omnia et de his ipsis
rebus frequentius inculcatum est sed perge ad sequentia 
faciam inquam haec enim ut arbitror secuntur

ergo decem genera constituit aristoteles in praedicamentis quae
magis genera sunt at uero illae quae magis species sunt semper
in plurimo quidem numero sunt non tamen in infinito at
indiuidua quae sub magis speciebus sunt infinita sunt semper

hoc enim dicere uult quod multo plures species sunt quam genera
habet enim genus sub se plurimas species et quoniam decem genera
rerum omnium prima sunt species specialissimae non solum decem
sunt sed plures non tamen infinitae indiuidua uero quae sub
magis speciebus sunt infinita sunt et eorum intellegentia nulla
umquam capi potest quae enim infinita sunt nullo scientiae
termino concluduntur igitur omnis nobis diuisio omnisque
scientia a magis generibus per subalterna genera usque ad magis
species deducatur ibi enim consistentes integram superiorum
scientiam capere possumus ac retinere si quis autem indiuidua
uelit scientia disciplinaque comprehendere frustra laborat sed
ita iubemur a magis generibus usque ad magis species per media
interualla decurrere ut specificis differentiis diuidentes
subalterna genera a magis generibus usque ad magis species
descendamus specificae autem differentiae sunt quae speciem
quamcumque declarant declaratur autem species differentiis hoc
modo si quis enim dicat substantiam ut ponat sub substantia
corpus sub corpore animatum corpus sub animato corpore animal
sub animali rationale sub rationali mortale has omnes species
quae sunt substantiae cum pro differentiis posuerit hominis
scilicet species informabitur nam corpus animatum ab inanimato
corpore differentia est porro autem animal ab insensibili bus et
rationale ab inrationalibus et mortale ab inmortalibus
differentiae sunt haec igitur omnia cum iunxeris unam speciem
declarabis id est hominem nam cum dicis corpus animatum animal
rationale et mortale quae scilicet differentiae in subalterno
ordine sibi suppositae sunt hominem demonstrasti sunt autem
quaedam aliae differentiae quae tales sunt ac si dicas animal
rhetoricum quod solus homo rhetor esse possit sed haec
differentia non specifica differentia est et substantiam hominis
naturamque non perficit sed tantum artem quandam scientiamque
esse commendat illae igitur in diuisionibus differentiae
speciesque prosunt ex quibus illa quae dicitur magis species
informatur et haec uocatur specifica differentia quae magis
speciem possit efficere ergo cum per haec descensum fuerit ad
magis species relinquenda sunt sub magis speciebus indiuidua nec
eorum aliqua scientia requirenda nam illa non solum infinita
sunt sed etiam quaecumque in sese continuerint infinita fiunt
rhetorica enim species est sed cum uenerit in singulos homines
tunc per singulos et infinitos diuisa singula etiam fiet et
infinita si enim omnes quicumque sunt uel fuere numerentur
rhetores nullus umquam huiusce numerationis finis erit cum
praesertim etiam per infinita tempora in futurum singuli homines
rhetores esse possint

 hic fabius hoc igitur inquit erat quod ait

porro autem uel artium uel disciplinarum cum indiuidua per
homines singulos esse coeperint rationem ad percipiendum capere
uel habere omnino non possunt

et ego hoc inquam est quod cum artes uel disciplinae quae in
sua specie una ante collecta fuerant in indiuidua uenerint id
est per singulos homines in infinitam multitudinem
innumerabilemque sese dispertiunt hoc autem idcirco euenit quod
haec eadem ratio est quam porphyrius ipse dicere non neglexit
genus enim cum unum sit plurimarum specierum progenitiuum est
namque sub uno genere plures species inueniuntur idcirco species
genus illud unde profluunt in plurima segregant atque
dispertiunt genus autem plurimas colligit res sicut ipsum a
plurimis iterum speciebus diuiditur namque homo coruus et
equus quae sunt species quantum ad animal aequaliter animalia
sunt ita nomen animalis omnes suas species intra se continet
quodsi et in homine animalis nomen est et in coruo et in equo
non est dubium quoniam illud genus quod sub se ipsum ea continet
species diuisae inter se diuidant multiplicentque colligit
igitur genus species in se species uero genus ipsum suapte
natura dispertiunt est igitur genus collectiuum specierum suarum
et quodammodo adunatiuum species uero diuisiuae generis et
quodammodo multiplicatiuae igitur quicumque ad magis genera
ascendit omnem specierum multitudinem per genera colligit
adunatque cum uero a magis generibus usque ad magis species
decurritur omnis unitas generum superiorum in multifidas
ramosasque species segregabitur quod autem ait multitudo
capienda proinde est ac si diceret multitudo facienda est
nam cum diuidis genus in species easdem species multas esse
accipis quas tu idem fecisti species quoque ab hac generis
adunatione ac quodammodo collectione non discrepant namque et
ipsae infinitatem indiuiduorum ad unam reuocant formam
singulorum enim hominum species quae est homo collectiua est
hoc modo ad hominis enim speciem cuncti singuli homines unus
homo sumus id est prima species quae nos continet cohercetque
porro autem ipsa species in nos multos scissa diuiditur omne
enim quod singulum est atque indiuiduum illud unde nascitur
diuidit omne quod non est singulum atque indiuiduum sed diuidi
potest non ipsum magis diuidit subteriora quam colligit

 his igitur expeditis constat genus plurimarum esse specierum
genus et speciem plurima sub se indiuidua cohercere nam si qua
sunt subteriora illa quae sunt superiora dispertiunt et in
multitudinem dissipant diuiduntque quare non est dubium quin
superiora semper inferioribus pauciora sunt praedicamenta uero
aliud de alio uel ad se inuicem quae torquentur hoc modo sunt
omnis enim res alia aut maior erit aut minor aut aequa omne quod
est maius de minore poterit praedicari nam cum animal sit
maius ab homine poterit animal de homine praedicari minus uero
de maiore non dicitur nam quoniam animal est et homo et equus
ad animal hominem si praedicare uolueris tantum haec conuenit
praedicatio quantum conuenit animalis partem esse super hominem
age enim conuerte et dic hoc esse animal quod hominem quantum
igitur pars est animalis quae hominis speciem contineat tantum
animal homo est in illis autem aliis partibus animalis quae
aliud continent quam est species hominis hominis appellatio non
conuenit nam si dicas animal hoc est quod homo in illa parte
in qua equus est animal et coruus ista talis praedicatio non
aptatur atque ideo uniuersaliter non conuertuntur nam si dicis
omnis homo animal uerum est si dixeris omne animal homo
falsum est quodsi maiora de minoribus idcirco praedicantur quia
omne minus in se continent et minora de maioribus idcirco non
praedicantur quia maiora minoris definitionem superuadunt et
quodammodo exsuperant non est dubium quin illa quae sunt
aequalia sibi possint ipsa conuerti aequalia autem illa sunt
quae neque minora neque maiora sunt id est ut si in quamlibet
speciem apponantur et omni illi speciei adsint et nulli alii
nam omnis homo risibile est et nulla alia species risibili potest
proprio nuncupari atque ideo quoniam aequalia sunt
conuertuntur dicis enim quid est homo risibile quid est
risibile homo et item quid est hinnibile equus quid est
equus hinnibile quodsi semper maiora de minoribus praedicantur
superiora necesse est genera esse et omnia subalterna minora
fiunt quodsi subalterna omnia minora sunt non est dubium quin
si quis per subdiuisionem descendat ad ultimam speciem
quodcumque genus de uicinis sibi praedicabitur etiam de
subalternis namque substantia habet sibi uicinum ad subteriora
genus ad se uero speciem quod est corpus  de hoc igitur
substantia praedicatur si quis enim interroget quid est corpus
dicitur substantia sub corpore uero est animatum corpus et sub
eo animal ergo quoniam substantia idcirco praedicatur de
corpore quia illi est superior necesse est quibus corpus
superius fuerit eisdem etiam sit substantia superior nam si
corpus praedicatur de animato corpore et de animali
praedicabitur etiam substantia de animato corpore et de animali
sic igitur quaecumque superiora fuerint de subterioribus non
solum sibi uicinis sed etiam longe subterioribus praedicantur
nam si maiora sunt his quae sibi uicinae sunt speciebus multo
maiora erunt etiam illis quibus illae uicinae species fuerint
ampliores ergo de quibuscumque species praedicatur de ipsis
praedicabitur et illius speciei genus nam si species aliqua
alicui maior est multo genus speciei ipsius illa re qua species
maior est maius erit atque ita ad id praedicabitur quemadmodum
ipsa species antea praedicata est quod si ita est non est
dubium genus quoque generis illius quod ad illud ad quod species
praedicabatur poterat praedicari etiam id quoque de eo ad
quod species et genus speciei praedicabatur praedicari posse
nam si quis dicat ciceronem esse hominem cum animal hominis
genus sit non erit absurdum ciceronem animal praedicari et cum
animalis ipsius substantia genus sit non erit inconueniens
ciceronem substantiam praedicari quoniam quae supersunt de
subterioribus praedicantur et ea quae subteriora sunt si qua
alia sibi subteriora habeant illud primum genus habebunt etiam
ista subteriora et de his non inconuenienter praedicabitur
igitur species de indiuiduo praedicatur ut maius magis genus
uero de omnibus subalternis et de magis specie praedicatur aequo
enim modo dicitur et corpus substantia et animatum corpus
substantia et sensibile corpus substantia et rationale animal
substantia et mortale substantia et homo substantia et de ipsis
etiam magis genus indiuiduis praedicatur potest enim cicero dici
substantia species uero sola de nullis aliis nisi de indiuiduis
praedicatur ut dictum est indiuidua autem ipsa de nullo alio
praedicantur nisi de ipsis id est singulis natura autem
indiuiduorum haec est quod proprietates indiuiduorum in solis
singulis indiuiduis constant et in nullis aliis transferuntur
atque ideo de nullis aliis praedicantur ciceronis enim
proprietas cuiuslibet modi fuerit neque in catonem neque in
brutum neque in catulum aliquando conueniet at uero proprietates
hominis quae sunt idem quod est rationale mortale sensibile
risibile in pluribus et in omnibus indiuiduis possunt et
singulis conuenire omnis enim homo et singulatim indiuiduus et
rationalis est et mortalis et sensibilis et risibilis atque ideo
illa quorum proprietates possunt in aliis conuenire possunt
de aliis praedicari haec autem quorum proprietas in aliis non
conuenit nisi ipsis tantum singulariter de aliquibus aliis
praeter se singulariter praedicari non possunt repetendum est
igitur quod omne indiuiduum specie continetur species uero ipsa
cohercetur a genere et unum quasi omnium corpus magis genus est
et numquam est pars indiuiduum uero pars semper est numquam est
totum species autem et pars et totum merito nuncupatur nam ad
genus pars est ad indiuidua totum diuidit enim genus ut dictum
est et indiuidua colligit sed species pars est alterius id
est generis totum uero non est partis sed partium namque genus
unum est et plures species unius rei id est unius generis
species pars est et quoniam indiuidua plura sunt et infinita sub
una specie quae illa indiuidua colligit species illa non est
unius totum id est non est partis totum sed plurimorum id est
partium plures enim partes sub ea indiuiduorum sunt quarum
totum species id est homo appellatur

sed de genere et specie sufficienter dictum et quoniam matutinae
salutationes uocant in futuras noctis uigilias quod est
reliquum transferamus

 liber secundus  

 multa nobis a parente natura excelsius quam ceteris
animantibus grauia illustriaque concessa sunt quae nos ita quasi
quaedam benigna artifex humanitatis excoluit ut primum nobis
reputandi considerandique animos rationemque concederet post
uero ratione reperta proloquendi conferret usus iussissetque nos
non corporis sensibus a beluis sed mentis diuinitate distare
quae cum se sibi adiunxerit et a suae uiuacitate naturae non
discesserit tunc uero sicut ipsa est aeterni generis ita quoque
famam in posteros uitamque gloriae infinitissimis temporibus
coaequat sin uero se prauis libidinibus corporis obnoxiam
perdendam corrumpendamque permiserit naturam corporis sequitur
nam nihil eius uiuacitatis post corpora remanet cui omnis labor
et studium de rebus corporis atque in corpus inpensum est quare
annitendum est ut nos meliores curatioresque reddamus non ea re
qua pecudibus nihil distare possumus sed quo caelestium
uirtutum similitudine aeternitatis gloriam factis egregiis
dictisque mereamur sed de his alias nunc ad propositum
reuertar

cum igitur alterius noctis consueta lucubratio uigiliaeque
uenissent credo hesternae rationis subtilitate captus uel qua
ipse est cupiditate discendi audiendique studio uigilantius quam
umquam surrexerat fabius ad me perrexit qui postquam
consalutatus sequentis a me operis promissam continuationem
reposceret  faciam inquam non inuitus quippe cum nec mihi
sit in uita quicquam melius agere et tu hanc mihi iucunditatem
studio tuo augeas quod mihi perquam gratissimum est placuit
igitur ut quoniam hesterna dissertio speciem explicuerat
alterius expositionis principium de seguenti differentia
sumeretur  hic fabius uberrime inquit a te hesternis
uigiliis de generibus et speciebus expositum est sed ut dici
audio subtilior de differentiis tenuiorque tractatus est  non
inquam inmerito nam uarie acceptae differentiae uarias
habebunt etiam potestates erunt namque alias genera alias
species alias uero differentiae sed hoc postea demonstrabitur
nunc uero ita ut arbitror textus est

omnis differentia et communiter et proprie et magis proprie
dicitur

differentiam quoque multis modis appellari designat dicit autem
tribus his modis fieri differentiam cum aut communes sunt aut
propriae aut magis propriae communes sunt quibus omnes aut ab
aliis differimus aut a nobis ipsis nam sedere uel ambulare uel
stare differentia est nam si tu ambules ego uero sedeam in
situ ipso atque ambulatione differimus et item ego cum nunc
sedeo postea uero si ambulem communi a me ipso differentia
discrepabo propriae uero sunt quae unius cuiusque indiuidui
formam aliqua naturali proprietate depingunt ut si quis sit
caecis oculis uel crispo capillo etenim propria unius cuiusque
singuli hominis sunt quoquo modo ista nascuntur magis propriae
sunt quae in substantia ipsa permanent et totam speciem
differentia descriptioneque permutant ut est rationalis uel
mortalis hominis differentia harum autem communes et propriae
differentiae sub eadem specie singulos a se faciunt discrepare
illa propriis differentiis illa communibus magis propriae uero
totam naturam cuiuslibet speciei substantiamque permutant et ab
aliis speciebus segregant atque disiungunt harum ergo communes
et propriae differentiae quoniam speciem non permutant sed
formam quodammodo et habitudinem solam faciunt discrepare
alteratum facere dicuntur id est non integrum alterum facere id
est non integre permutare sed quodammodo discrepantiam
distantiamque faciunt atque ideo non uocantur alterum facientes
id est permutantes sed magis alteratum id est non integrum
alterum facientes illa uero tertia id est magis propria
quoniam substantialis est et ipsius speciei inserta naturae
alterum facit nam quoniam homo atque equus quantum ad quod
animalia erant una illis erat substantia ueniens rationale
disgregauit omnino speciem et funditus alteram fecit ergo
communes et propriae differentiae alteratum facente uocantur
magis propriae alterum facientes constat igitur differentiarum
alias facere alterum alias alteratum illae quae faciunt
alterum substantiales sunt et omnes naturam speciemque permutant
et specificae praedicantur ualent enim quamlibet speciem
constituere et ab aliis omnibus segregare et eius formam
naturamque componere nam si dicas mortale et rationale
differentias et eas animali supponas non est dubium quin hominis
speciem facias et speciei huius sint perfectrices atque ideo
specificae nominantur quod et permutant naturam et ipsam
substantiam cuiuslibet illius speciei constituunt illae uero
aliae nihil aliud efficiunt nisi alteratum quippe cum aut
proprietate quadam formae alius distet ab alio aut aliqua
habitudine et dispositione aliquid faciendi illa igitur magis
propria differentia quam specificam nominamus sola poterit in
generis diuisione congruere etenim ceterae nihil ad substantiam
sed ad quandam quodammodo eiusdem similitudinis discrepantiam
distantiamque ponuntur nihil enim in illis praeter alteritatem
solam reperire queas quippe quae non constituunt species sed
constitutas iam et effectas magis propriis suis qualitatibus
ipsae discriminant

 quod autem dicit

repetenti nunc a superioribus dicendum est differentiarum alias
esse separabiles alias inseparabiles hoc est quod hic nunc
diuisio alia rursus assumitur nam cum prius differentiam in
tribus partibus separaret et postea tres illas in duarum tantum
numerum quantitatemque colligeret ut alias alterum facientes
esse diceret alias alterantes ipsarum rursus trium tertia
sumitur facienda diuisio dicit enim alias esse separabiles
alias uero inseparabiles et sicut in priore diuisione alteratum
facientes duae fuerant communes et propriae sola uero magis
propria remanserat quae alterum faciebat eodem nunc etiam modo
in separabilibus et in inseparabili bus communis tantum
separabilis differentia est aliae uero differentiae utraeque ut
caecitas oculorum uel flaua caesaries uel corporis proceritas
quae sunt propriae differentiae uel certe rationabilitas uel
mortalitas quae sunt magis propriae differentiae possunt
numquam ab hominis specie segregari sedere uero uel currere
quae communes sunt separantur a singulis et item rursus
adduntur earum uero quae sunt inseparabiles aliae per se
ueniunt aliae uero per accidens et illae quae per se ueniunt a
magis propriis manant illae quae per accidens a solis propriis
effunduntur et inseparabile accidens est quicquid per
inseparabilem propriam differentia unim cuique speciei
contigerit sed quamquam propria et magis propria inseparabiles
differentiae sint numquam tamen illam superiorem formam
naturamque commutant nam magis propria semper alterum propria
uero solum semper efficit alteratum huc accedit quod
inseparabiles propriae possunt alicui plus minusue contingere
inseparabiles magis propriae nec cumulis intentionis augentur nec
imminutione decrescunt potest enim alius procerior alius
fuscior deductioribus alius capillis alius flauioribus nasci
quae sunt inseparabiles propriae differentiae at uero magis
propria id est rationale neque plus neque minus admittit omnes
enim homines in eo quod nomine sunt aequaliter sunt rationales
atque mortales nam si genus alicui plus minusue esse posset
genus possent etiam differentiae uel intentione crescere uel
remissione decrescere nam quoniam animal non est plus homini
quam equo neque equo quam ceteris et aequaliter subiectis
omnibus genus est sic specierum differentiae quas specificas
appellamus maius minusue non capiunt nam si animal rationale
mortale hominis definitio est et hominum nihilo minus singulorum
non est dubium quin haec definitio ad omnes homines singulos
aequaliter semper aptetur et nulli neque plus neque minus
conueniat quod si ita est partes quoque totius definitionis
quae sunt differentiae tales erunt ut nulli neque plus neque
minus sed aequaliter semper et conuenienter aptentur partes
autem huius definitionis sunt rationale et mortale rationale
igitur et mortale quae sunt magis propriae differentiae plus
minusue non capiunt

 ab hac igitur id est separabilium inseparabiliumque
differentiarum diuisione tribus modis differentias speculamur
nam aut separabiles sunt aut inseparabiles inseparabilium uero
aut per se ueniunt aut per accidens quae per se ueniunt aliae
sunt quae genus diuidunt aliae quae speciem informant atque
constituunt sed de superioribus prius dictum est nunc autem de
his quae genus diuidunt et speciem constituunt disseramus omnis
quaecumque fit generum diuisio in species si earum specierum
alia subdiuisio fiat et a magis generibus per subalterna genera
usque ad magis species decurratur gemina in his erit duplexque
diuisio namque si contrarias specierum differentias respicias
generum est diuisio si subalternorum generum fit specierum
constitutio si enim genus diuidamus id est substantiam ut iam
speciei disputatione diuisa est et sit substantia post
substantiam animatum corpus et inanimatum sub animato corpore
sensibile et insensibile sub sensibili id est animali
rationale uel inrationale sub rationali mortale uel inmortale
hae igitur differentiae eaedem species sunt si contra se ipsas
in diuisione respiciantur et diuidunt genus hoc modo nam
quoniam sub substantia animatum corpus et inanimatum posuimus si
animatum corpus contra inanimatum respicias substantiam
diuisisti si uero subalterna genera in ipsis differentiis
aspicias speciem constitues nam si animatum corpus et quod sub
ipso est sensibile corpus aspexeris animal respexisti item si
rationalem differentiam contra inrationalem acceperis genus quod
est utrorumque id est animal diuisisti si uero sub eodem
ordine rationalem differentiam et mortalem accipias hominis sine
dubio speciem demonstrasti ita hae differentiae alio modo
acceptae fiunt generis diuisibiles id est genera diuidentes
alio uero modo fiunt constitutiuae specierum id est quae species
declarent atque constituant nam si contrarias differentias
respexeris diuides genus si uero subalternas speciem
constitues differentiarum igitur uis et separabilium et
inseparabilium ceteras tres res id est genus speciem
accidensque sic retinet ut permutata comparatione per haec eadem
ipsa etiam permutentur nam rationale et mortale differentias si
contra inrationale et inmortale respexeris diuisibiles sunt et
generis differentiae sin uero idem ipsum rationale et mortale ad
superiora comparaueris species erunt eius quod eas continet
animalis si uero rationale atque mortale ad subiectum hominem
consideres genera eius constitutiuasque differentias
contemplabere at uero de illis aliis inseparabilibus id est
propriis cadunt differentiae inseparabilis accidentis
inseparabile namque est accidens caecitas oculorum et nasi
curuitas et alia huiusce modi et idem de separabilibus
accidentibus id est de communibus separabile namque est
accidens uigilare dormire et currere uel sedere quod autem
dicit

sic igitur composita sit super omnia substantia et sint eius
differentiae diuisibiles animatum et inanimatum contrarias
differentias in species monstrat quod autem dicit

haec differentia animata atque sensibilis sociata substantiae
perficiet animalconstitutiuas specierum differentias monstrat
sic igitur uariis modis acceptae uarias uirtutes formasque
sortitae sunt sed et diuisibiles et constitutiuae utraeque
specificae nominantur et in diuisione generum definitionibusque
solae sunt utiles ceterae uero inseparabiles per accidens
inutiles et multo magis illae sunt inutiles quae separabili
differentia discretioneque formatae sunt

 has autem specificas differentias qui de differentiarum
definitione tractauerunt tales esse declarant quibus species a
genere abundant quid autem sit breuiter explanandum est
controuersia est utrum genus differentias specierum suarum in se
habeat an minime ut puta animal sub se habet species rationale
et inrationale id est hominem et uerbi gratia equum
rationabilitatem igitur et inrationabilitatem id est hominis uel
equi differentias quibus a se species sub animali positae
differunt utrum habeat utrasque animal an non habeat nam si
animal quod genus est neque rationale neque inrationale est
species quae sub ipso sunt positae istas differentias non
habebunt nam si genus istas differentias non habebit unde erunt
speciebus differentiae quibus a se ipsis differunt sed si quis
dicat esse in genere istas differentias non enim haberent
species nisi prius genus habuisset aliud maius continget
incommodum nam quoniam aeque sunt species quae sub aliquo genere
supponuntur et aequaliter homo atque equus sub animali genere
ponuntur neque homo prius est neque equus sed uterque aequaliter
animati species nominantur igitur si rationale atque
inrationale aequaliter sub eodem genere sunt erunt etiam uno
tempore quodsi uno tempore et genus istas differentias habet ut
genus suapte natura id est animal rationale sit et inrationale
non est dubium quod eadem res uno tempore duas contrarietates in
sese substantialiter retineat quod fieri nequit quid igitur
dicendum est quoniam genus actu quidem ipso quod graeci
 uocant istas differentias non habet at uero potestate
ab his ipsis differentiis quas in suas species fundit non
uacat quid autem sit actus et potestas castigatius explicandum
est tantum interest actus a potestate quantum homo ridens ab eo
qui ridere possit non tamen rideat ille enim agit ipsum rem
ille tantum potest non etiam agit sic igitur et animal namque
homo actu ipso rationalis est semper enim homo rationalis et
nihil aliud est et equus semper inrationalis et eius
inrationabilitas in actu posita est at uero ipsum animal
rationale uel inrationale non ipsum agit neque est in eorum actu
positum sed in potestate potest enim ex se rationale atque
inrationale profundere quare quoniam species actu differentias
continent genus uero potestate species a genere merito
differentiis abundare dicuntur quoniam quod genus potest id est
differentias facere species non solum possunt sed etiam agunt
in ipsis enim speciebus positae informataeque sunt

 est autem alia differentiae definitio talis quae dicat
differentiam esse quae ad plurimas species in eo quod quale sit
praedicetur differentia ad res plurimas dici potest ut
rationale dicitur ad hominem  homo enim rationalis  dicitur ad
deum deus enim rationalis dicitur sed non in eo quod quid sit
sed in eo quod quale sit nam si qualis homo sit interrogetur
rationalis continuo respondetur qualis deus sit si interroges
rationalem non absurde dixeris eodem modo etiam
inrationabilitas dicitur enim et ad equum et ad bouem et ad
piscem et ad auem quae omnia si qualia sint interrogaueris
inrationabilia praedicantur bona igitur et recta haec est
definitio id est

differentia est quod ad plurimas res specie distantes in eo
quod quale sit praedicatur

et de mortali uero et de aliis differentiis eadem est ratio

 sequitur locus perdifficilis sed transferentis obscuritate
uictorini magis quam porphyrii proponentis qui huiusmodi est
dicit omnem rem quaecumque est corporea ex materia et forma
constare namque si statuam dicas constat statua ex aere uerbi
gratia et figura illa quam ei suus fictor inposuit et est
materia ex quo facta est aeris figura uero id est forma qua
aes ipsum formatum est nam si hominem formabis ex aere erit
hominis forma aes uero materia eodem modo etiam genus namque
genus in modo materiae accipitur differentia uero in modo
formae etenim quemadmodum quaecumque illa res ex materia et
forma consistit sic etiam omnis species ex genere et
differentia namque genus ita est hominis ut est statuae aes
differentia uero sic est hominis ut est forma illa ex qua aes
effictum est nam sicut ex aliqua figura quae ex aeris materia
efficta est cuiuscumque illius species statuae fit sic etiam
cum in genus id est in animal uenerit differentia id est
rationale hominis species fingitur ista igitur sibi
proportionaliter sunt proportio autem est cuiuscumque illius rei
similis ad aliquam rem cognatam comparatio ut puta si duo
compares ad quattuor dupla proportio est sin uero uiginti ad
quadraginta eadem dupla sub eadem ergo proportione sunt
quattuor ad duo sub quali quadraginta ad uiginti quod utrique
duplex est numerorum comparatio sic igitur qualis proportio est
id est comparatio materiae et figurae talis est proportio
generis et differentiae et ista quattuor sibi proportionaliter
sunt eodem enim modo ex materia et figura species cuiuscumque
illius fictionis formata est quemadmodum ex genere uel
differentiis species cuiuscumque illius animantis inanimantisue
formatur quod uictorinus scilicet intellexisse minus uidetur
nam quod porphyrius  dixit id est proportionale ille
sic accepit quasi  diceret id est inrationale atque ideo
in loco ubi habet hoc modo scriptum

omnes namque res ex forma et materia consistunt ipsa autem
forma inrationabilis est tollendum est inrationabilis est
et dicendum proportionabilis est et subterius paululum ubi
habet

iam omne genus simile materiae est et consistit inrationale
tollendum inrationale et ponendum est proportionale ut
sit et consistit proportionaliter nam quae proportio est
figurae ad materiam in efficienda cuiuslibet corporis fictione
eadem est proportio differentiae ad genus in efficienda
cuiuslibet specie animati atque inanimati

 sequitur item alia definitio quae est huiusmodi dicunt enim
esse differentiam quod possit separare quicquid sub eodem
genere est et recte dicunt nam dum sub eodem genere sit homo
atque equus quia utrumque est animal cum uenerit rationale uel
inrationale equum atque hominem quae sub eodem genere sunt
diuidunt atque discernunt sunt igitur illae differentiae quae
possunt res sub eodem genere separare est autem alia definitio
differentiae sunt quibus quidque ab alio distat nam homo
atque equus rationali atque inrationali differentia discrepant
cum unum sint quantum ad genus et hoc est quod dicit

differentia est qua differunt singula quia per se ipsum genus
est et illa quae rationabilia sunt nos scilicet et illa quae
inrationabilia sunt namque et homo et equus et auis haec omnia
genus unum sunt id est animal namque animal horum omnium genus
est

sed si de hoc loco in quo positum est quia per se ipsum genus
est mutes et facias quia per se ipsa animalia sunt plenior
sensus erit  generis enim hic nomine pro animalis abusus est 
et erit huiusmodi ordo differentia est qua differunt singula
quia per se ipsa animalia sunt et illa quae rationabilia sunt
animalia nos scilicet et illa quae inrationabilia sunt quod
si sic esset nullus esset error omnino nunc uero genus quod
ait pro animalis nomine intellegendum est item dii atque
homines cum utrique rationales sint mortalitatis tamen nomine
adiecto differunt discrepantque sic igitur differentia est qua
singula differunt sed hoc non simpliciter sed illas tantum
differentias huiusmodi esse putandum est quae ad substantiam
prosunt et quae ad id quod est et quaecumque speciei possint esse
aliqua pars quod huiusmodi est si equus atque homo quorum
utrorumque unum genus est animal a se differunt rationali atque
inrationali qualitate attamen ista rationabilitas et
inrationabilitas in substantia ipsarum specierum est hoc modo
nam neque equus potest esse sine inrationabilitate neque homo
sine rationabilitate atque ideo istae differentiae prosunt ad
aliquid esse speciei illi cui fuerint accommodatae et substantiae
ipsius partes sunt nam cum homo ex his differentiis constet id
est ex rationali et mortali rationale et mortale solum positum
pars est substantiae hominis nam si utraque simul unum hominem
faciunt non est dubium quin ad substantiam hominis efficiendam
una quaeque earum res pars esse uideatur quare illae
differentiae quaecumque non prosunt ad esse nec partes
substantiae cuiuslibet speciei sunt specificae differentiae dici
non habent quamuis sola hoc una species habeat nam si homo
nauigat potest dici animal nauigabile sed nauigare in
substantiam hominis non conuertitur neque enim homo inde
subsistit quia nauigat quamuis hoc nullum aliud animal habere
possit id est nullum possit animal nauigare eodem modo et esse
rhetorem nel grammaticum has igitur differentias quae ad esse
non prosunt sed tantum artem aliquam scientiamque commemorant
non ponimus specificas esse quamuis una quaelibet animalis id
species habeat ergo considerandum est ut quotiens dicimus
definitionem differentiae illam differentiam esse qua differant
singula illam significari differentiam intellegamus quae ad
aliquid esse prodest et quae est alicuius pars substantiae
speciei illas uero quae ad esse non prosunt in hoc genere
differentiarum quamuis singulae cuiusque sint non ponamus

 sed quoniam de differentia dictum est de proprio
explicemus  tunc fabius ut arbitror consequens est

proprium quattuor dicitur modis dicitur namque proprium quod
uni speciei accidit etiamsi non omnibus

et ego quattuor ergo modis propria diuiduntur est enim proprium
quod uni accidit etsi non omnibus ut est rhetor uel geometer
uel grammaticus haec uero omnia uni soli speciei id est homini
accidunt non tamen omnibus neque enim omnes homines grammatici
uel rhetores uel geometres sunt atque ideo uocabitur hoc
proprium quod uni sit etiamsi non omnibus est item alia
proprietas quae est omnibus etiamsi non soli nam bipes omni
homini accidit omnis enim homo bipes est sed non soli hominum
speciei accidit sed etiam auibus est item tertium proprium quod
omni et soli et aliquo tempore accidit ut est in pubertate
pubescere et in senecta canescere namque et omnibus hominibus
euenit et nulli alii speciei nisi soli hominum et aliquo tempore
constitutum enim tempus est uel adolescentibus pubescendi uel
senescentibus canescendi neque enim a sexto anno uel septimo
aliquis pubescit aut a uicesimo canescit nisi forte aliquid
accidit noui quartum proprium est quod uni speciei accidit et
omnibus sub eadem specie indiuiduis et omni tempore nam
risibilem esse hominem et uni speciei solum id est homini
contingit et omnibus sub eadem specie indiuiduis omnes enim
singuli homines rident et omni tempore numquam enim tempus fuit
ut quicumque ridere non posset sed risibile dico potestate non
actu namque etsi non rideat homo tamen quia ridere potest
risibilis appellatur et sunt integre et uere propria ista quae
et uni et omnibus et omni tempore insunt namque haec speciebus
suis conuerti possunt si enim dicas quid est homo risibile
si quid est risibile interroges homo praedicabis illa uero
alia bipes uel grammaticus propria quidem sunt sed conuerti
non possunt nam grammaticus semper homo homo uero non semper
grammaticus et e contrario homo semper bipes est non e contra
bipes semper homo est et hinnibile similiter magis proprium equi
est nam eodem modo haec proprietas ad suam speciem conuerti
potest nam si dicas quid est equus hinnibile respondebis si
quid est hinnibile equus praedicabitur

 sed quoniam de propriis dictum est de accidentibus sequens
tractatus habeatur  tum fabius definit porphyrius accidens
sic

accidens est quod infertur et aufertur sine eius in quo est
interitu

hoc autem dicere uidetur illud esse accidens sine quo potest
constare illud cui accidit ut puta si forte casu aliquo cuiquam
facies inrubuerit abscedente rubore inlaesa facies permanebit
sicut eueniente non laesa est diuidit ergo accidens in
separabile et in inseparabile namque separabile accidens est ut
puta si quis sedeat uel ambulet inseparabile est ut si dicas
coruum nigrum cygnum album a quibus haec accidentia separari
non possunt nascitur autem huiusmodi dubietas utrum superior
definitio uera sit et omnium accidentium nomen includat nam
quoniam sunt quaedam ut ipse ait accidentia inseparabilia in
his talis definitio uidetur conuenire non posse nam si separari
non possunt non est in illis uera definitio quae dicit accidens
esse quod et inferri et auferri potest sine eius in quo est
interitu nam cum inseparabilia sunt auferri non possunt sed
haec tam uehemens quaestio soluitur sic quod haec ipsa definitio
de accidentibus facta est potestate non actu et intellegentia
non ueritate non quia aethiops et coruus colorem amittunt sed
sine isto colore ad intellegentiam nostram possunt subsistere
nam uerum est quoniam aethiopem aut coruum color niger numquam
deserit sed si quis subintellegat colorem istum aethiopem uel
coruum posse amittere plumarum tantum color in coruo mutabitur
et erit auis alba specie et forma corui si quis hoc intellegat
at uero hominis id est aethiopis amisso nigro colore erit eius
species candida sicut etiam aliorum hominum ergo hoc non ideo
quia fiat dicitur sed ideo quia si posset fieri huius
accidentis susceptrix substantia non periret quod ipse hoc modo
demonstrat

potest autem subintellegi et coruus albus et aethiops colorem
suum perditurus sine interitu suo in quo color fuit

nihil enim ad speciem impedit si aethiops uel coruus amisso
colore in propriae substantiae natura permaneat est autem alia
definitio quae est huiusmodi

accidens est quod contingit alicui et esse et non esse

nam quod in substantiam non conuertitur id accidens esse
dicimus id est non in substantia insitum sed extrinsecus
ueniens ergo ea quae contingunt et esse et non esse ideo
accidentia uocata sunt quoniam in substantiae ratione non
accipiuntur si enim in substantiae ratione ponerentur numquam
non essent et si non essent numquam esse possent nam quoniam
uerbi gratia ratio in substantia hominis est numquam homo esse
poterit inrationalis quoniam inrationabilitas in substantia
hominis non est ex hoc ergo uenit etiam alia definitio
accidens esse illud quod neque genus sit neque species neque
differentia neque proprium nam quoniam genus species
differentia et proprium in substantia sunt et cuiuscumque illius
rei substantiam monstrant idcirco quicquid horum aliquid non
fuerit id accidens merito praedicatur

 de communibus generis differentiae speciei accidentis
propriique
explicitis igitur atque expeditis his quae proposuit id est
genere specie propriis differentiis accidentibusque tractare
nunc exequitur illa quae inter haec communia omnia uel quae
differentiae sint et primo omnium simul inter se communiones
explicat post etiam singulorum et dicit omnium esse commune
de pluribus praedicari namque genus praedicatur de speciebus
et de indiuiduis eodem modo praedicatur et differentia de
speciebus et de indiuiduis etiam proprium et de speciebus et de
indiuiduis praedicatur at uero species de solis tantum
indiuiduis appellatur genus enim praedicatur de equis
hominibus bobus et canibus id est speciebus praedicatur item
et de his quae sub ipsis speciebus indiuidua continentur nam
sicut species ipsae canis uel equi uel hominis animalia sunt sic
et unus quisque equus uel homo animalia praedicantur
differentiae uero praedicantur de speciebus et de indiuiduis hoc
modo namque homo et equus species sunt sed rationalis dicitur
et ad speciem hominis differentia pruedicatur eodem modo et ad
ciceronem nam cum sub hominis specie indiuiduum sit et ipse
rationalis appellatur proprium autem de specie praedicatur cum
dicitur species quod est homo risibilis et cum dicitur cicero
risibilis quod est indiuiduum monstratur proprium de indiuiduis
praedicari species uero de suis tantum solis indiuiduis
praedicatur interrogatur enim quid est cicero et homo
respondetur accidens uero ante praedicatur de indiuiduis et
postea de speciebus nam si quis dicat homo sedet quod est
accidens separabile cum quicumque singulum hominem id est
indiuiduum sedere uiderit tunc id et de specie praedicat ut
dicat quoniam cicero sedet cicero autem homo est homo sedet
eodem modo inseparabile de speciebus et de indiuiduis
praedicatur
 de communibus generis et differentiae
expeditis ergo omnium communionibus generis et differentiae
primum communiones differentiasque declarat et primum dicit
generi cum differentia esse commune quod ab utrisque species
continentur nam genus quod est animal continet speciem
hominis atque equi porro autem rationale quod est differentia
continet et hominem et deum et inrationale quod est
differentia continet equum bouem atque auem sed ita continet
ut genus semper plures species contineat quam continet
differentia namque genus et ipsas differentias continet genus
enim id est animal rationale atque inrationale continet
illasque species quae sunt sub rationali etiam eas quae sunt
sub inrationali continet genus id est animal at uero
differentia id est rationale inrationale non continet sed
tantum hominem atque deum plus igitur genus continet quam
differentia est autem et alia communio si quid enim ad
quodlibet genus ita praedicatur ut eius genus sit et de illis
speciebus quae sunt sub illo genere ad quod praedicatur illud
genus appellatur et de indiuiduis quae sub illis speciebus sunt
namque animal genus est hominis et de animali praedicatur ut
genus substantia genus enim substantia animalis est ergo illa
substantia quae ad hominis genus id est animal ita praedicatur
ut genus praedicatur etiam et ad ipsum hominem dicitur enim
homo substantia praedicatur item illud generis genus etiam de
his quae sunt sub specie indiuiduis dicitur enim cicero quod
est sub hominis specie indiuiduum substantia differentia eodem
modo nam si qua differentia dicta fuerit de alia differentia ut
differentia intellegatur praedicabitur et ad speciem quae sub
illa differentia est ad quam praedicatur et de illis indiuiduis
quae sub eadem specie sunt nam ratione uti differentia ad
rationalem differentiam ueluti cognata differentia praedicatur
rationabile autem praedicatur ad hominem ergo et ratione uti
praedicatur ad hominem idem etiam ratione uti praedicatur ad
ciceronem quod est indiuiduum sub illa specie ad quam speciem
illa differentia id est rationalis praedicabatur de qua
praedicabatur ut cognata illa differentia id est ratione uti
igitur est ista generis differentiaeque communitas quod ea quae
de genere speciei praedicantur ut genus et de sub eodem genere
specie praedicantur et de indiuiduis et illa quae de differentia
praedicatur ut differentia et de sub eadem differentia specie
praedicatur et de indiuiduis est autem alia communio quod
quemadmodum interempto genere species interimuntur sic
interempta differentia species sub eadem differentia
interimuntur nam si interierit animal homo atque equus continuo
periturus est sin uero differentia id est rationale dii atque
homines interibunt et nihil eorum erit quod uti ratione possit
 de propriis generis et differentiae
post demonstrationem igitur communium proprietates eorum
differentiasque designat et dicit differentiam primam eam qua
genus non solum a differentiis sed etiam speciebus uel
propriis uel accidentibus differat namque dicit genus multo de
pluribus praedicari quam praedicetur differentia uel species uel
accidens uel proprium namque genus dicitur id est animal de
quadrupede de bipede de reptili id est de serpentibus uel
de natabili id est de pisce quadrupes autem quod est a bipede
differentia de solis illis dicitur quae quattuor pedes habent
id est equus uel bos de ceteris autem aliis id est bipede uel
reptili uel natabili unde genus aequaliter praedicatur
appellari non potest plus autem genus ab speciebus praedicatur
quod cum hominis species sit et de solis indiuiduis praedicetur
idem tamen homo de equo uel boue uel cane non praedicatur at
uero animal quod est genus de pluribus speciebus praedicatur
id est de homine et de equo et cane et boue et de omnibus quae
sunt sub ipsis posita indiuiduis genus autem a proprio
praedicationibus abundat quod proprium unius speciei semper est
et de sub eadem indiuiduis genus uero de multis speciebus et
propriis praedicatur et de sub eisdem indiuiduis ab accidentibus
uero genus magis de plurimis praedicatur quod cum unius cygni
inseparabile fortasse accidens sit album animal non solum de
cygno praedicatur sed de omnibus animalibus etiam non albis at
uero accidens de solis tantum illis quibus inseparabiliter
continetur uel quibus separabiliter nam principaliter de
indiuiduis dicitur quare constat multo de pluribus praedicari
genus quam accidentia praedicantur quod accidentia principaliter
de indiuiduis genera uero de indiuiduis et de speciebus et de
differentiis praedicantur
sed nunc illas differentias accipiamus quibus genus diuiditur
non quibus species formantur

hoc autem tale est quoniam duas diximus differentiarum esse
formas ut aliae sint diuisibiles aliae constitutiuae
constitutiuas illas diximus quae sub eodem filo positae et a
subalternis generibus descendentes speciem quandam informant
atque efficiunt ut est rationale uel mortale quae hominis
speciem constituunt alias uero diuisibiles quae genus diuidunt
non speciem informant id est rationale et inrationale mortale
et inmortale nunc de illis differentiis iste tractatus habetur
quae genus diuidunt non quae speciem constituunt nam illae quae
genus diuidunt in differentiarum integro loco accipiuntur
illae uero quae speciem constituunt in generum specierumque
substantia recipiuntur namque rationale mortalis genus est
porro mortale hominis genus est et istae constituunt speciem at
uero rationale inrationalis species non est neque genus nec
mortale inmortalis neque genus neque species est atque ideo
quoniam propriam uim differentiarum ista retinent quae neque
genera neque species sibi inuicem esse possunt ipsas nunc
differentias accipiamus in quibus nulla quantum ad genus est
speciemque communitas est etiam generis differentia namque
genus a propriis differentiis prius est namque si abstuleris
genus omnes simul differentias abstulisti nam si abstuleris
animal rationale atque inrationale non remanent porro autem si
rationale abstuleris remanet animal sed si utrasque interemeris
differentias id est rationale nel inrationale potest tamen
quiddam intellegi quod sit substantia animata sensibilis id est
animal ita genus sublatum omnes secum auferet differentias
sublatae differentiae genus secum non interimunt quod
intellegentia genus remanet id est quoniam potest animal
intellegi praeter differentias ut eius tantum definitionem animo
capias et esse dicas substantiam animatam atque sensibilem quae
autem talia sunt ut ipsa interempta interimant non simul aliis
interemptis ipsa interimantur priora sunt illis quae possunt
interimere est etiam alia differentia quod genus semper in eo
quod quid sit praedicatur ut dictum est differentia uero in eo
quod quale sit sed hoc frequentius inculcatum est atque ideo
a nobis praetermittendum est est etiam alia differentia quod
ad omnem speciem unum semper genus aptatur homo enim unum
tantum genus habet ut animal appelletur in unam autem speciem
plurimae differentiae poterunt commodari namque homo et
rationale est quae differentia est et mortale quae eadem
differentia est et sensibile quibus scilicet omnibus ab aliis
differt differt enim his omnibus quod sensibilis est ab
insensibilibus quod rationalis ab inrationabilibus quod
mortalis ab inmortalibus est etiam alia differentia quae
superius dicta est nam genus speciei ita est ut materies
differentia uero ut figura nam sicut in aeris materiem ueniens
figura statuam efficit ita animali id est generi ueniens
differentia id est rationale uel inrationale facit hominis uel
pecudis speciem quae autem communitates uel proprietates generis
et differentiae fuerunt hactenus dixit et fortasse erunt
etiam aliae quae propter breuitatem supersedendae atque
omittendae sunt

 de communibus generis et speciei
nunc autem de generis uel speciei communitatibus
proprietatibusque tractatur et dicit genus et speciem commune
habere de pluribus praedicari sicut dictum est nam genus et
de speciebus pluribus praedicatur et earum indiuiduis et item
species de sub se plurimis indiuiduis appellatur et hic quoque
illae species accipiuntur quae magis species sunt nam si
subalternae accipiuntur non magis species quam genera
uidebuntur nam quae subalternae species sunt etiam genera sunt
et erit absurdum et huic propositioni inconueniens de generum
inter se differentiis communibusque tractare accipiantur illae
tantum species quae uere species et magis species appellantur
est etiam alia eorum communio quod sicut genus ab specie primum
est sic species ah indiuiduis primae sunt nam si genus auferas
species abstulisti si species abstuleris genera non peribunt
porro si species abstuleris indiuidua morientur si indiuidua
interierint species manent est etiam his alia communio quod
quemadmodum genus quid sit totum declarat sic etiam species nam
totum quod est rationale atque inrationale a genere declaratum
est dicitur enim quicquid fuerit rationale uel inrationale id
esse animal sic igitur totum quid sit a genere declaratur
porro autem quid sit tota hominum diuersitas id est
indiuiduorum a sola specie declaratur cum dicitur homo nam et
scytha et indus et totum quicquid in indiuiduis est uno solo
hominis id est speciei nomine continetur
 de propriis generis et speciei
dissertis igitur generis specieique communibus ad proprietates
eorum uel differentias transitum fecit dicens differre inter se
genus et species quod genera species continent numquam rursus
genera ab speciebus propriis continentur oportet autem ut
dictum est in hoc tractatu non subalternas sed magis species
considerari genus enim plurimarum specierum est continens et
unum omnium et totum et omnibus et singulis quod si ita est et
genus a suis speciebus singulis maius est atque ideo eas dicitur
continere non est dubium quin ea ipsa genera quae continent
species ab his ipsis contineri non possint insuper omnia genera
praeiacent hoc uidetur dicere quod omnia genera prius sint ab
his speciebus quae sub ipsis positae continentur nam sicuti
materies prima est ab illa re quae ueniens in materiem formam
constituerit atque figurauerit sic etiam prius est genus ab illa
specie quam ueniens differentia formabit atque constituet nisi
enim in generibus differentia uenerit species numquam
constituentur quare praeiacent id est praesunt et antiquiora
sunt genera speciebus suis atque ideo si genera interimantur
species quoque peribunt nam si animal sustuleris nomine
pecudemque sustulisti si uero species interimantur non continuo
genus interibit nam si homo perierit animal continuo non
interemptum est alia enim remanebit species de qua ipsum animal
id est genus praedicetur atque ideo genera ab speciebus suis
priora dicuntur et quod omnia genera uniuoce de speciebus
praedicentur species ipsae de generibus numquam hoc ut
arbitror in hesterna lucubratione iam dictum est nam genera
semper de speciebus uniuoce praedicantur homo enim et homo est
et animal porro autem animal genus est hominis et praedicatur
animal de homine quoniam ergo animal de homine praedicatur et
dicitur homo animal animal et homo uno animalis nomine
nuncupantur sed his ipsis definitio una conueniet est enim
animal substantia animata sensibilis quod non absurdum est in
homine dici nam si homo ipse animal dicatur non erit absurdum
dici de homine substantia animata sensibilis igitur genus de
speciebus suis uniuoce praedicatur quod eodem nomine et eadem
definitione conueniat at uero species non modo uniuoce non
praedicantur de generibus suis sed nec omnino praedicantur
nulla enim res minor de maiore poterit praedicari atque ideo
quoniam species minores sunt suis generibus de generibus suis
neque uniuoce neque aliquo modo poterunt appellari
amplius omnia genera abundant complexione sub se positarum
specierum ipsae species abundant generum suorum propriis
differentiis

quod dicit proinde est ac si diceret omne quod genus est plures
sub se species continet omne quod species plures in se
differentias habet genus enim id est animal in hoc homine id
est specie superabundat et superest quod homo solum homo est
animal uero non solum homo sed etiam bos uel auis uel alia
huiusmodi species uero in eo superant genera sua quod eas
differentias quas species in actu habent easgenera non habent
nam sicut superius dictum est genera differentias illas quas
habent sub se species positae potestate continent non etiam re
atque ideo species quae est homo uel alia species sicut est
equus a genere suo animali in hoc abundant et supersunt quod
animal ipsum per se neque rationale neque inrationale est at
uero homo uel equus hoc rationale illud uero rationis expers

illud etiam quod species numquam magis genus fiet rursus et
genus numquam magis species fit

et ut sciremus hic non de subalternis speciebus sed de illis
magis speciebus specialissimisque tractari quid ait quod ea
quae sunt genera magis species fieri numquam possunt neque magis
species aliquando fieri magis genus nam species numquam genus
est quicquid enim fuerit species genus non erit neque quicquid
fuerit genus species erit quare constat in his eum tractatibus
de speciebus solis non etiam de subalternis disserere
subalternae enim possunt esse etiam genera magis species uero
ut ipse ait numquam genera esse possunt

sed postquam de generum specierumque communitatibus
differentiisque tractatus est habitus ad genera propriaque
transgressus est

 de communibus generis et proprii
generis et proprii commune hoc est adhaerere speciebus et
amplecti
dicit genera et propria in hoc sibi esse consimilia quod omne
genus a suis speciebus numquam recedit eodem modo et propria
nam si dixeris homo cum ipso homine continuo animal nominasti
quod ipsius hominis id est speciei genus est at uero etiam si
hominem dixeris eius etiam proprium continuo cum homine
nominasti omnis enim homo risibilis est ita semper genus et
propria suis speciebus inserta et quodammodo conglutinata sunt

similiter et genus praedicatur de speciebus et proprium de his
quae sui participantia sunt

et aequaliter inquit omnes species eidem generi supponuntur et
ad eas genus illud appellatur sicut propria ad ea praedicantur
quae sui participare possunt namque aequaliter genus animal de
homine dicitur et de equo et de boue et de ceteris animantibus
quemadmodum et risibile id est proprium de hortensio dicitur et
cicerone et de singulis indiuiduis quae sub eadem specie
continentur ad quam speciem proprium id est risibile poterit
praedicari

adhuc commune est ipsis uniuoce praedicari nam genus de suis
speciebus ut dictum est uniuoce praedicatur et risibile de ea
specie cuius est proprium uniuoce praedicatur namque et homo
est et risibile porro autem si quis dicat hominem esse animal
rationale et mortale et dixerit risibile esse animal rationale et
mortale non errabit aequaliter igitur et genus de speciebus
suis et propria de ea specie cuius sunt propria uniuoce
praedicantur

 de propriis generis et proprii
differt autem utrumque quod genus primum et secundum est
proprium genus enim si ab specie primum est proprium autem
uni tantum speciei adhaeret et eidem aequale est non est dubium
quoniam genus quod specie maius est proprio etiam speciei maius
sit nam ut sit risibile animal prius est namque ut aliqua
species informetur propriis et differentiis primo erit genus
ubi illa conueniant sicut frequentius inculcatum est accedit
etiam quod genus de plurimis speciebus praedicatur namque
genus id est animal de pluribus at uero proprium id est
risibile de sola tantum hominis specie praedicatur unde fit ut
semper propria de speciebus suis conuersim praedicari possint
species autem de generibus numquam neque enim omne quod animal
est homo est neque omne quod animal est risibile est potest
enim esse et equus et hinnibile id quod animal nominatur porro
autem omne quod est homo id risibile est et omne quod risibile
est id homo est possunt autem propria et species sibi ipsa
conuerti et conuersim ad se inuicem praedicari praeterea omni
speciei quicquid fuerit proprium omni et soli est namque
risibile et omnibus hominibus est et solius hominis speciei
euenit at uero animal quod genus est etsi uni speciei inest
non tamen soli namque animal omni homini inest non soli tamen
homini quia inest etiam pecudi et ceteris animantibus oportet
autem hic illa propria intellegere quae magis propria sunt id
est quae integre propria nominantur quae sunt huiusmodi ut et
uni speciei et omnibus insint differunt ergo in hoc quoque
genera et propria quod propria et uni speciei et omnibus
indiuiduis in ea specie sunt genera uero omnibus quidem
indiuiduis in ea specie sunt sub eodem genere non tamen uni soli
speciei quoniam genus semper de plurimis praedicatur unde fit
ut sublata propria non auferant genus sublatis uero generibus
ipsa quoque propria auferantur nam si sustuleris proprium id
est risibile remanet hinnibile remanet natabile si uero genus
sustuleris simul quoque species sustulisti si species
sustuleris propria etiam quae sunt speciebus simul interibunt
itaque sublatis generibus propria sustuleris sublatis propriis
simul genera non auferuntur
 de communibus generis et accidentis
peractis igitur generum propriorumque differentiis ad generum
accidentiumque communitates uel proprietates transitum fecit et
unam eorum praedicat communitatem quae est quod de pluribus
praedicantur namque sicut genus de plurimis speciebus
praedicantur ita enim separabile accidens uel inseparabile de
plurimis speciebus appellatur dicitur enim et de coruo et de
homine aethiope nigrum et de equo et de homine moueri quod illud
est inseparabile accidens illud uero separabile et quoniam
longius a se distant idcirco unam eorum solam communionem dixit
et alias si quae forte essent quaerere supersedit
 quid inter genus et accidens sit
differt autem genus ab accidenti quod genus ante species est
accidentia uero speciebus posteriora sunt semper genera super
species et his praeiacere et esse maiora superius demonstratum
est namque prius est animal ab homine atque ideo consumptum
animal species quoque consumit consumptae species non interimunt
genera at uero accidens postea necesse est ut sit quam sunt
ipsae species erit enim prius aliquid cui possit accidere omne
enim accidens praeter illud cui accidit esse non potest atque
ideo prius erit aliqua res ubi accidat quam est ipsum accidens
necesse est igitur omne accidens post species inueniatur et magis
post indiuidua quibus principaliter possit accidere huc
accedit quod generis participantia aequaliter participant
sicut omne genus speciebus suis aequaliter genus est ut saepius
dictum est et species omnes aequaliter suo generi participant
namque equus et homo aequaliter animalia sunt neque equus homine
plus neque homo equo at uero accidentia non aequaliter
participant nam cum separabile accidens sit moueri possunt
aliae inter se species eodem accidenti participantes tardius
uelociusque moueri et de inseparabili accidenti eodem modo est
enim ut aliquis nigrioribus oculis sit et alius quamuis nigris
tamen purpureis atque ideo et intentionem et remissionem
recipit accidens nam et candidum quod dicitur et magis et
minus dicitur et alia huiusmodi quare distant haec duo quod
genere quae participant aequaliter participant accidenti
fortasse non aequaliter huc accedit quod genera non modo ante
indiuidua sed ante species sunt accidentia uero non modo post
species sed etiam post indiuidua sunt ipsis enim principaliter
accidunt ut dictum est est etiam differentia quae iam superius
dicta est nam genus in eo quod quid sit praedicatur accidens
uero in eo quod quale sit aut quomodo se habeat nam si quid
sit socrates interroges homo atque animal respondetur si
uero qualis sit fortasse caluus aut simus quae accidentia
sunt inseparabilia sin uero quomodo se habeat aut iacet
respondetur aut sedet aut quod aliud faciens contigerit
 ergo quoniam generis ad speciem et differentiam ad proprium
et accidens diuisa substantia est nunc uero posteriora
persequitur sunt autem omnes differentiae uiginti nam cum
quinque res sint et una quaeque ipsarum ad alias quattuor
quattuor item differentias habeat quinquies quaternis uiginti
differentiae efficiuntur nam si genus differt ab specie
proprio differentia accidenti quattuor differentiae fiunt sin
uero species differt a genere proprio differentia accidenti
item quattuor  quae iunctae cum superioribus octo fiunt et si
differentia distat ab specie proprio genere accidenti aliae
quattuor supercrescunt quae iunctae cum octo prioribus duodecim
faciunt at uero si proprium differt a genere specie
differentia et accidenti aliis quattuor differentiis super
duodecim positis omnes sedecim differentiae fiunt quodsi
accidentis quoque differentias ad quattuor reliqua duxeris
quattuor super sedecim crescentibus uiginti omnes differentiae
perficiuntur quarum ita uiginti sunt ut ad sufficientem
doctrinae cumulum decem tantum differentiae numerentur nam quod
dictum est genus differre a differentia specie proprio et
accidenti quattuor fuere differentiae si autem differentiam
dicamus differre ab specie proprio et accidenti superuacuum
est differentiae cum genere differentias commemorare cum iam
prius commemorauerimus quando generis ad differentiam
differentias diximus eisdem enim ut opinor differt differentia
a genere quibus differebat genus a differentia itaque
relinquenda est haec differentia qua distat differentia a genere
quoniam iam superius dicta est cum diceretur quid genus
distaret a differentia remanent igitur tres differentiae quibus
ipsa differentia ab specie proprio et accidenti distat et cum
superioribus generis ad alia quattuor differentiae fuerint nunc
uero differentiae ad alia tres distantiae uideantur septem hae
distantiae fiunt at uero species quid a genere distet iam tunc
dictum est cum dicebatur quid genus distet ab specie quid autem
a differentia discreparet tunc demonstratum est cum diceremus
in quo differentia ab specie discerneretur remanent igitur duae
speciei id est cum proprio et accidenti differentiae quae
iunctae cum superioribus septem nouem differentias efficiunt
restat igitur una proprii et accidentis differentia quae dicatur
nam quid a genere distet dictum est cum quid genus distaret a
proprio diceretur porro quid ab specie dudum dicebatur cum
quid species a proprio differret enumerabatur porro autem quid a
differentia etiam id dictum est cum a proprio differentia
separaretur

sed nunc quemadmodum differentia ab specie proprio accidentique
discernatur uideamus

 de communibus differentiae et speciei
et est communio differentiae et speciei quod aequaliter species
sub se indiuiduis se permittit et aequaliter indiuidua specie
ipsa participant namque omnes homines aequaliter homines sunt et
hominis participatione aeque participant eodem modo etiam
differentia namque omnes homines aequaliter rationales sunt et
rationabilitate quae est differentia omnes qui ratione
participant aeque participant est etiam alia communitas quod
quemadmodum species numquam deserit ea quorum species est et
quibus superest sic et differentia numquam ea deserit quae
distare ab aliis facit namque socrates quoniam sub specie
hominis est numquam ab hominis specie deseritur semper enim
socrates rationale animal est
 de propriis differentiae et speciei
differenunt autem inter se species et differentia quod
differentia semper in eo quod quale sit praedicatur  nam
dicitur quale animal sit socrates ut rationale respondeatur 
species uero in eo quod quid sit praedicatur nam dicitur
quid sit socrates ut homo respondeatur namque hominis qualitas
rationale est sed non simpliciter illa enim qualitas pro
differentia accipitur quae ueniens in genere speciem constituit
et de qualitate substantiali facta est substantialis et specifica
differentia ista igitur talis qualitas differentia nominatur et
ea in eo quod quale sit ad hominem praedicatur hoc etiam est in
eorum differentiis namque differentia frequenter in pluribus
speciebus consideratur differentia enim quadrupes in bouis et
in equi et in canis specie est et differentia rationalis hominis
et dei species uero numquam aliis nisi solis sub se indiuiduis
praeest numquam enim alia res homo est nisi quod est indiuiduum
ut est socrates et plato et cicero unde fit ut sublata
differentia species quoque tollatur nam si sustuleris rationale
hominem sustuleris si uero sustuleris speciem differentia
manet nam si sustuleris hominem rationalis dei differentia
remanebit est uero etiam haec differentia quod differentia
cum alia differentia iungi potest ut aliqua ex his species
informetur namque rationalis differentia et mortalis differentia
iunctae hominis unius speciem reddiderunt iunctae uero species
numquam aliquam ex se speciem constituent si enim iungas hominem
boui nulla ex his species informabitur sed fortasse dicat
quis asini atque equi coniunctione natum est aliquid indiuiduum
si autem sic simpliciter speciem ipsam asini atque equi
coniungas nulla ex his umquam species constituitur neque enim
si se possunt indiuidua commiscere idcirco etiam species
indiuiduorum in alterutram substantiam transeunt atque ideo
constat iunctas species unam speciem non posse componere quod
differentiae iunctae unius speciei constitutiuae sint his itaque
transactis ad differentiae et proprii communia ueniamus
 de communibus differentiae et proprii
differentia et proprium commune habent quod quibus differentia
est et a quibus ipsa differentia participatur aequaliter
participatur sicut etiam et quibus proprium est proprium ipsum
participatur nam rationalis differentia quoniam est hominibus et
omnes homines rationali differentia participant non est dubium
quia omnes homines aequaliter sint rationales atque aequaliter
rationabilitate participent at uero proprium quod risibile est
aequaliter risibiles sunt est etiam haec eorum communitas quod
sicut potestate risibile dicitur etiamsi non rideat ita etiam
potestate bipes dicitur etiamsi quis uno pede minuatur non enim
quod est dicitur sed quod esse possit nam quoniam ille ridere
potest risibilis nominatur quod ille duos pedes habere possit
bipes atque ideo numquam ab illis in quibus sederint proprium
differentiaque discedunt semper enim homo risibilis est etiamsi
non rideat semper bipes etiamsi uno pede minuatur in his enim
differentiis et propriis et dictum est quod potestate esse
possit non quod uere sit consideratur
 de propriis differentiae et proprii
differunt autem inter se quod differentia de pluribus
speciebus praedicatur proprium uero de una namque differentia
quae est mortalis praedicatur de homine et de boue et equo et
ceteris animantibus et rationale praedicatur et de deo et de
homine at uero risibile de sola tantum specie hominis
praedicatur unde euenit ut omnis differentia quoniam plurimarum
continens est specierum a suis speciebus maior sit atque ideo
ipsa de speciebus praedicari potest porro autem de ipsa species
praedicari non possunt neque conuersim dici potest nam quoniam
homo dicitur rationalis non contra dicitur quod rationale est
id homo est potest enim esse etiam non homo sed deus at uero
proprium quoniam aequaliter et ad unam speciem semper aptatur
aequa uice atque appellatione conuertitur dicitur enim quid est
homo risibile quid est risibile homo quibus pertractatis ad
differentiam et accidens transgressa disputatio est
 de communibus differentiae et accidentis
differentia et accidens commune habent de pluribus
praedicari namque differentia dicitur et de homine et de deo
quoniam utrique rationales sunt et accidens dicitur de homine et
de equo ut homo aethiops niger et equus niger est etiam ista
communio quod inseparabile accidens cuicumque speciei fuerit
inseparabiliter et omnibus inest ut differentia namque
inseparabile accidens quod est nigrum coruo inseparabiliter
accidit coruo et omnibus coruis eodem modo etiam differentia
nam quoniamo accidit homini ut bipes sit semper et omnibus
hominibus est esse bipedibus
 de propriis differentiae et accidentis
differunt autem inter se quod omnis differentia species
continet non contra ipsa ab speciebus continetur nam si
differentia plures sub se species habet ut dictum est maior
erit sub se positis speciebus si maior erit numquam eam
quaelibet species continet maior enim a minori numquam
continetur namque quod est rationale continet hominem et deum
homo uero rationale non continet accidentia uero aliquotiens
continent aliquotiens continentur namque continent quoniam
frequenter unum accidens duas sub se species habet ut nigrum
habet aethiopem habet et coruum continentur uero quoniam
species una habet duo uel tria uel quamlibet plurima accidentia
si quis enim sit glaucus uel crispus uel candidus uel procerus
haec omnia accidentia ille unus cui accesserunt complectitur et
continet atque ideo species illa quae illud indiuiduum continet
quod indiuiduum plura in se accidentia suscepit accidentis
illius complexiua est dehinc differentia numquam intenditur
neque relaxatur
quod dicit hoc est rationale in una quaque specie neque plus
neque minus est nullus enim homo alio homine ad substantiam plus
rationalis est neque minus at uero accidens et intenditur et
relaxatur dicitur enim quicumque procerior dicitur quicumque
uelocior dicitur quicumque crispior quae omnia accidentia esse
non dubium est

praeterea inmixtae semper sunt contrariae differentiae

inmixtae ait id est inmixtibiles quae misceri non possunt
neque enim rationale cum inrationali misceri potest neque in una
specie conuenire at uero contraria accidentia manifestum est in
una specie posse congruere namque nigrum uel album potest in una
non modo specie sed etiam indiuiduo congruere potest enim
quicumque homo cum ipese sit candidus nigros tamen capillos
habere

ergo quoniam quemadmodum species differat a genere uel
differentia dictum est cum de generis ad speciem et differentiae
ad speciem distantia diceremus nunc dicemus id quod reliquum
est de speciei propriique communibus

 de communibus speciei et proprii
et est una eorum communio quod de se ipsa inuicem
praedicantur nam quoniam aequa sibi sunt neque species
hominis alii proprio conuenit nisi risibili neque risibile alii
conuenit speciei nisi homini atque ideo dicitur quid homo 
quod risibile quid risibile quod homo commune est etiam illud
quod omne proprium aequaliter risibiles sunt et species
aequaliter ad sub se posita praedicatur namque omnes homines
indiuidui aequaliter uno nomine homines nuncupantur
 de propriis speciei et proprii
differunt autem a se quoniam species potest etiam genus alteri
esse proprium esse non potest sed hic illam speciem
intellegamus quae subalterna est non illam quae magis species
est et genus esse numquam potest atque ideo nos illam modo solam
quae subalterna species est intellegamus quae scilicet poterit
esse et genus namque mortale cum rationalis generis species sit
hominis genus est at uero risibile de nulla umquam specie alia
poterit praedicari neque alii esse proprium sicut est hominis
illa enim semper ut dictum est propria sunt quae nulli alii
nisi ad unam speciem semper aptantur
deinde species praecedit et sic proprium sequitur

quod dicit tale est omnis species ut habeat proprium primo eam
esse et constare necesse est oportet enim prius esse hominem ut
sit risibilis non prius esse risibile ut sit homo nam quoniam
proprium dicitur per se proprium non constat nisi alicuius
speciei sit atque ideo prius esse necesse est illud cuius est
proprium quam sit proprium

huc accedit quod species semper in opere intellegitur cuiuscumque
subiecti species enim semper in actu est non solum potestate
homo enim re uera et opere et actu homo est id est numquam
poterit esse non homo at uero risibile quod est proprium
potestate tantum dicitur etiamsi in actu non sit potest enim
quilibet ille non ridere tamen quia ridere potest risibile
nominatur distant igitur in hoc quod semper species in actu
est et in opere proprium uero aliquotiens potestate

deinde quorum definitiones diuersae sunt necessario etiam ipsa
quoque diuersa sunt omnis definitio substantiam definit ergo
si qua eiusdem substantiae fuerint eadem substantia
praedicantur at uero si qua definitionibus differant differunt
etiam substantiis quae substantiis differunt longe a se epsis
alia sunt nunc igitur quoniam definitiones proprii et speciei
differunt species quoque ipsa et proprium a se differunt est
autem speciei definitio sub genere esse et ad plurima numero
differentia in eo quod sit praedicari at uero propriii uni
tantum inesse speciei et sub ipsa de omnibus indiuiduis
praedicari sed quoniam et definitiones differunt ipsa quoque
species a proprio distabit

 de communibus speciei et accidentis
post haec ad communitates speciei et accidentis disputationem
transtulit et dicit eorum raras esse alias communitates nisi
has solas quod de pluribus praedicantur longe enim a se
distare uidentur in substantia sui et in potestate patiendi atque
faciendi id quod alicui accidit et id cui accidit namque illud
cui accidit quasi quoddam accidentis est fundamentum illud uero
quod accidit praeter id cui accidit esse in sui substantia non
potest
 de propriis speciei et accidentis
propria uero singulorum sunt haec quod species in eo quod quid
sit praedicatur accidens uero in eo quod quale sit et
quodammodo se habens nam si quis dicat quid socrates est
homo dicitur si quis dicat qualis sit caluus uel simus
appellatur si quis uero quomodo se habens sedens aut iacens
appellabitur item quod una quaeque substantia unam speciem
habet namque hominis substantia unam solam hominis speciem
habet substantia uero equi unam solius equi speciem habet at
uero una substantia plura frequenter accidentia continebit nam
et in eodem equo quaedam pars frequenter nigra quaedam alba et
est in eo proceritas est altitudo est aquilum caput et alia
huiusmodi habet etiam non solum inseparabile accidens eadem
substantia sed etiam separabile nam fortasse quidam uelox
est et idem etiam corpore ualidus est idem etiam sagittator et
cetera huc accedit quod species praenoscuntur id est
praeintelleguntur hoc est ante esse cognoscuntur quam
accidentia et prius erit aliqua res ubi accidat quam illa
quae accidat et quoniam species est subiectum accidentis ubi
accidens accidat ideoque ante species intellegitur esse quam
accidens accidentia uero postnatiua sunt id est a foris
uenientia et extranea a qualibet illa substantia etiamsi
inseparabilia sunt haec quoque est eorum separatio quod
semper omnia quae participant specie aequaliter participant
aequaliter enim et socrates et cicero et plato homines sunt
at uero illa quae participant accidenti etiamsi inseparabile
accidens sit tamen non aequaliter participant namque quamuis
inseparabile sit accidens aethiopibus nigros esse tamen est
aliquis inter ipsos nigrior nec omnes illa nigredine aequaliter
participant
relinquitur igitur de communibus proprii accidentisque
tractare nam proprium quid distaret uel ab specie uel a genere
uel a differentia superius demonstratum est

 de communibus proprii et accidentis
proprium autem et inseparabile accidens commune habent quod
sine his numquam consistunt ea quae eorum participant et in
quibus ipsa considerantur nam neque homo amittit risibile
esse nec aethiops aut coruus nigrum atque ideo sine his ipsis
id est propriis et accidentibus quae eorum participant
constare non possunt ne forte contra superiorem definitionem
accidentis uenire uideatur ista communio  est enim ita definitum
 accidens est quod infertur et aufertur sine eius in quo est
interitu  quod nunc diciuidetur sine his constare non posse
cum superius sine eorum interitu posse dicerentur auferri sed
hoc modo dicitur non quod si auferatur hoc accidens
inseparabile intereat illud cui accidit sed quoniam separari
non potest idcirco sine hoc constare non possit est etiam
inseparabilis accidentis et proprii alia communio quod sicut
et omni et semper inest proprium cui inest id est homini 
semper enim et omnis homo risibile est  sic etiam quodlibet
accidens inseparabile et semper et omni est accidens
inseparabile  namque et omnis coruus et semper niger est sola
autem separabilibus accidentibus illa communio est quod
quemadmodum de multis indiuiduis potest praedicari plures etiam
currunt plures ambulant quae scilicet accidentia separabilia
sunt quemadmodum plures possunt esse risibiles
 de propriis accidentis et proprii
differunt autem ista quod proprium semper uni speciei inest
accidens uero et pluribus namque dens pluribus speciebus et
animatis et inanimatis euenit ut est hebeno nigrum coruo
nigrum homini aethiopi nigrum risibile uero nulli nisi soli
homini atque ideo conuersim proprium praedicatur quia unius
speciei continens est et illi speciei soli aequalis est at
uero accidens conuersim praedicari non potest quia plures sub
se species habet non enim potes dicere id esse nigrum quod
hebenum cum dicas hoc esse hebenum quod nigrum potest enim esse
nigrum et non esse hebenum deinde omne proprium aequaliter
se his rebus quae sub se fuerint dat et ab his aequaliter
participatur  socrates enim et cicero et uergilius
aequaliter et risibili participant et aequaliter risibiles sunt
 at uero accidens non semper aequaliter potest enim
quicumque esse procerior et alius esse uelocior quod scilicet
illud separabile est accidens illud inseparabile
et fortasse aliae eorum quaedam proprietates uel communiones esse
uideantur sed nunc quantum introductioni sat est ista
sufficiant

 sed iam tibi mi fabi omnia quaecumque ad intructionem
porphyrii pertinent plenius uberiusque tractata sunt post uero
si quid umquam mei egueris studiis praesertim tuis quae nulla
umquam honestate caruerunt libens animo hortatorque ad easdem
cupiditates parebo  hic fabius tu inquit paterno haec mihi
animo polliceris uerum ego numquam deficiam ab his studiis te
praesertim docente a quo totam fortasse logicae aristotelis si
uita suppetet capiam disciplinam  et ego faciam inquam
libentissime sed quoniam iam matutinus ut ait petronius sol
tectis arrisit surgamus et si quid illud est diligentiore
postea consideratione tractabitur

