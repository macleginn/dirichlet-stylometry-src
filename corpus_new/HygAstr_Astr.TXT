de astronomia praefatio hyginus m fabio plurimam salutem etsi te studio grammaticae artis inductum non solum uersuum moderatione quam pauci peruiderunt sed historiarum quoque uarietate qua scientia rerum perspicitur praestare uideo quae facilius etiam scriptis tuis perspici potest desiderans potius scientem quam liberalem iudicem tamen quo magis exercitatus et nonnullis etiam saepius in his rebus occupatus esse uideor ne nihil in adulescentia laborasse dicerer et imperitorum iudicio desidiae subirem crimen hoc uelut rudimento scientiae nisus scripsi ad te non ut imperito monstrans sed ut scientissimum commonens  sphaerae figurationem circulorumque qui in ea sunt notationem et quae ratio fuerit ut non aequis partibus diuiderentur praeterea terrae marisque definitionem et quae partes eius non habitantur ut multis iustisque de causis hominibus carere uideantur ordine exposuimus et rursus redeuntes ad sphaeram duo et xl signa nominatim pernumerauimus exinde uniuscuiusque signi historias causamque ad sidera perlationis ostendimus eodem loco nobis utile uisum est persequi eorum corporum deformationes et in his numerum stellarum nec praetermisimus ostendere ad septem circulorum notationem quo corpora aut partes corporum peruenirent et quemadmodum ab his diuiderentur diximus etiam in aestiui circuli definitione quaerentes quare non idem hiemalis uocaretur et quid eos fefellerit qui ita senserint et quid in ea parte sphaerae solis efficiat cursus praeterea quare circulos in octo partes diuideremus ordine exposuimus scripsimus etiam quo loco circulus aequinoctialis foret constitutus et quid efficeret ad eum perueniens sol in eiusdem circuli demonstratione ostendimus quare aries inter sidera celerrimus diceretur pauca praeterea de hiemali circulo diximus  exinde zodiacum circulum definiuimus et eius effectus et quare potius duodecim signa quam undecim numerarentur quid etiam nobis de reliquis circulis uideretur his propositis rebus ad id loci uenimus ut exponeremus utrum mundus ipse cum stellis uerteretur an mundo stante uagae stellae ferrentur et quid de eo nobis et conpluribus uideretur et qua ratione ipse mundus uerteretur praeterea quare nonnulla signa celerius exorta serius occiderent nonnulla etiam tardius ceteris exorta citius ad occasum peruenirent quare etiam quae signa pariter oriantur non simul occidant eodem loco diximus quare non essent in sphaera superiora interioribus hemicyclis aequalia et quot modis stellas uidere non possimus praeterea scripsimus in duodecim signorum ortu quae de reliquis corpora exoriri et quae eodem tempore occidere uiderentur deinde ordine perscripsimus sol utrum cum mundo fixus uerteretur an ipse per se moueretur et cum ipse per se moueatur et contra duodecim signorum ortus eat quare uideatur cum mundo exoriri et occidere deinde protinus de lunae cursu pauca proposuimus et utrum suo an alieno lumine uteretur eclipsis solis et lunae quomodo fieret quare luna per  eundem circulum iter faciens celerius sole currere uideatur et quid fefellerit eos qui ita senserint quinque stellae quantum habeant interuallum et utrum quinque sint an septem et utrum quinque certe errent an omnes et quinque quomodo currant diximus etiam qua ratione priores astrologi non eodem tempore signa et reliquas stellas reuerti dixerint et quare meton diligentissime obseruasse uideatur et quid reliquos fefellerit in eadem causa in his igitur tam multis et uariis rebus non erit mirum aut pertimescendum quod tantum numerum uersuum scripserimus neque enim magnitudinem uoluminis sed rerum multitudinem peritos conuenit spectare quod si longior in sermone uisus fuero non mea facunditate sed rei necessitate factum existimato nec si breuius aliquid dixero minus idem ualere confidito quam si pluribus esset audiendum uerbis etenim praeter nostram scriptionem sphaerae quae fuerunt ab arato obscurius dicta persecuti planius ostendimus ut penitus id quod coepimus exquisisse uideremur quod si uel optimis usus auctoribus effeci ut neque breuius neque uerius diceret quisquam non inmerito fuerim laudari dignus a uobis  quae uel amplissima laus hominibus est doctis si minus non deprecamur in hac confectione nostram scientiam ponderari ideoque maioribus etiam niti laboribus cogitamus in quibus et ipsi exerceamur et quibus uolumus nos probare possimus etenim necessariis nostris hominibus scientissimis maximas res scripsimus non leuibus occupati rebus populi captamus existimationem sed ne diutius de eo quod neglegimus loquamur ad propositum ueniemus et initium rerum demonstrabimus  liber primus de mundo mundus appellatur is qui constat ex sole et luna et terra et omnibus stellis de sphaera sphaera est species quaedam in rotundo conformata omnibus ex partibus aequalis apparens unde reliqui circuli finiuntur huius autem neque exitus neque initium potest definiri ideo quod in rotundo omnes tractus et initia et exitus significari possunt de centro centrum est cuius ab initio circumductio sphaerae terminatur ac terrae positio constituta declaratur de dimensione dimensioque totius ostenditur sphaerae est cum ex utrisque partibus eius ad extremam circumductionem rectae ut uirgulae perducuntur quae dimensio a compluribus axis est appellata huius autem cacumina quibus maxime sphaera nititur poli appellantur quorum alter ad aquilonem  spectans boreus alter oppositus austro notius est dictus significationes quaedam in circumductione sphaerae circuli appellantur e quibus paralleli dicuntur qui ad eundem polum constituti finiuntur maximi autem sunt qui eodem centro quo sphaera continentur horizon appellatur is qui terminat ea quae perspici aut non uideri possunt hic autem incerta ratione definitur quod modo polo subiectus et circulis his qui paralleli dicuntur modo duobus extremis et aequalibus nixus modo aliis partibus adiectus terrae peruidetur ita utcumque fuerit sphaera conlocata de polo poluis is qui boreus appellatur peruideri potest semper notius autem ratione dissimili semper est a conspectu remotus naturalis autem mundi statio quae physice dicitur ea est in boreo polo finita ut omnia a dextris partibus exoriri in sinistris occidere uideantur exortus est enim subita quaedam species obiecta nostro conspectui occasus autem pari de causa ut erepta ab oculis uisa  in finitione mundi circuli sunt paralleli quinque in quibus tota ratio sphaerae consistit praeter eum qui zodiacus appellatur qui quod non ut ceteri circuli certa dimensione finitur et inclinatior aliis uidetur locos a graecis est dictus quinque autem quos supra diximus sic in sphaera metiuntur initio sumpto a polo qui boreus appellatur ad eum qui notius et antarcticus uocatur in triginta partes unumquodque hemisphaerium diuiditur ita uti dimensio significari uideatur in tota sphaera sexaginta partes factas deinde ab eodem principio boreo sex partibus ex utraque finitione sumptis circulus ducitur cuius centrum ipse est polus finitus qui circulus arcticus appellatur quod intra eum arctorum simulacra ut inclusa perspiciuntur quae signa a nostris ursarum specie ficta septentriones appellantur ab hoc circulo de reliquis partibus quinque sumptis eodem centro quo supra diximus circulus ducitur qui qerinos tropikos appellatur ideo quod sol cum ad eum circulum per  uenit aestatem efficit eis qui in aquilonis finibus sunt hiemem autem eis quos austri flatibus oppositos ante diximus praeterea quod ultra eum circulum sol non transit sed statim reuertitur tropikos est appellatus ab hoc circuli significatione quattuor de reliquis partibus sumptis ducitur circulus aequinoctialis qui a graecis ishmerinos appellatus ideo quod sol cum ad eum orbem peruenit aequinoctium conficit hoc circulo facto dimidia sphaerae pars constituta perspicitur e contrario item simili ratione a notio polo sex partibus sumptis ut supra de boreo diximus circulus ductus antarktikos uocatur quod contrarius est ei circulo quem arcticum supra definiuimus hac definitione sphaerae centroque poli qui notius dicitur quinque partibus sumptis circulus xeimerinos tropikos instituitur a nobis hiemalis a nonnullis etiam brumalis appellatus ideo quod sol cum ad eum circulum peruenit hiemem efficit his qui ad aquilonem spectant aestatem autem his qui in austri partibus domicilia constituerunt quanto enim abest longius ab his qui in aquilonis habitant finibus hoc hieme maiore conflictantur aestate autem hi quibus sol adpositus peruidetur itaque aethiopes sub utroque  orbe necessario fiunt ab hoc circulo ad aequinoctialem circulum reliquae fiunt partes quattuor ita uti sol per octo partes sphaerae currere uideatur zodiacus autem circulus sic uel optime definiri poterit ut signis factis sicut postea dicemus ex ordine circulus perducatur qui autem lacteus uocatur contrarius aequinoctiali ibi oportet ut eum medium diuidere et bis ad eum peruenire uideatur semel in eo loco ubi aquila constituitur iterum autem ad eius signi regionem quod procyon uocatur duodecim signorum partes sic diuiduntur quinque circuli de quibus supra diximus ita finiuntur ut unusquisque eorum diuidatur in partes duodecim et ita ex eorum punctis lineae perducantur quae circulos significent factos in quibus duodecim signa describantur sed a nonnullis imperitioribus quaeritur quare non aequis partibus circuli finiantur hoc est ut de triginta partibus quinae partes diuidantur et ita circuli pari ratione ducantur id facillime defendi posse confidimus cum enim media sphaera diuisa est eius circuli nullus potest aequalis esse qui quamuis proxime eum accedat tamen minor esse uideatur itaque qui primum sphaeram fecerunt cum uellent  omnium circulorum aequas rationes esse pro rata parte uoluerunt significare ut quanto magis a polo discederetur hoc minorem numerum partium sumerent in circulis metiendis quo necesse his erat maiorem circulum definire quod etiam ex ipsa sphaera licet intellegere quanto magis a polo discedes hoc maiores circulos fieri necesse est et hac re minorem numerum duci ut pares eorum uideantur effectus et si non in triginta partes unumquodque hemisphaerium diuidatur sed in alias quotlibet finitiones tamen eo ratio peruenit eius ac si triginta partes fecisset zodiacus circulus tribus his subiectus de quibus supra diximus ex quadam parte contingit aestiuum et hiemalem circulum aequinoctialem autem medium diuidit itaque sol per zodiacum circulum currens neque extra eum transiens necessario etiam cum signis his quibus innixus iter conficere uidetur peruenit ad eos quos supra diximus orbes et ita quattuor tempora definit nam ab ariete incipiens uer ostendit et taurum et geminos transiens idem significat sed iam capitibus geminorum circulum aestiuum tangere uidetur et per cancrum et leonem transiens et uirginem aestatem efficit et rursus a uir  ginis extrema parte transire ad aequinoctialem circulum perspicitur in libra autem aequinoctium conficit et autumnum significare incipit ab hoc signo transiens ad scorpium et sagittarium deinde protinus incurrit in hiemalem circulum et capricorno aquario piscibus hiemem transigit itaque ostenditur non per tres ipsos circulos currere sed zodiacum transiens ad eos peruenire sed quoniam de his rebus diximus nunc terrae positionem definiemus et mare quibus locis interfusum uideatur ordine exponemus de terra terra mundi media regione conlocata omnibus partibus aequali dissidens interuallo centrum obtinet sphaerae hanc mediam diuidit axis in dimensione totius terrae oceanus autem e regione circumductionis sphaerae profusus prope totius orbis adluit fines itaque et signa occidentia in eum decidere existimantur sic igitur et terras contineri poterimus explanare nam quaecumque regio est quae inter arcticum et aestiuum finem conlocata est ea diuiditur trifariam e quibus una pars europa altera asia tertia africa uocatur europam igitur ab africa diuidit mare ab extremis oceani  finibus et herculis columnis asiam autem et libyam cum aegypto disterminat os nili fluminis quod canopicum appellatur asiam ab europa tanais diuidit bifariam se coniciens in paludem quae maeotis appellatur hac igitur definitione facile peruidetur mare omnibus adiectum finibus terrae sed ne uideatur nonnullis mirum cum sphaera in sexaginta partes diuidatur ut ante diximus quare definiuimus ab aestiuo circulo ad arcticum finem dumtaxat habitari sic uel optime defendimus sol enim per mediam regionem sphaerae currens nimium his locis efficit feruorem itaque quae finis est ab aestiuo circulo ad hiemalem ea terra a graecis diakekaumenh uocatur quod neque fruges propter exustam terram nasci neque homines propter nimium ardorem durare possunt extremae autem regiones sphaerae duorum circulorum quorum alter boreus alter notius uocatur fine arctici circuli et eius qui antarcticus uocatur non habitantur ideo quod sol ab his circulis semper est longe uentique adsiduos habent flatus quamuis enim sol perueniat ad aestiuum circulum tamen longe ab arctico uidebitur fine id ita esse hinc quoque licet intellegere cum enim sol peruenit ad eum circulum qui hiemalis uocatur et efficiat nobis qui prope eum sumus constituti nimium frigus quid arbitramur eis locis frigoris esse  qui longius etiam absunt a nobis quod cum in hac parte sphaerae fiat idem in altera parte definitum putauimus ideo quod similes eius sunt effectus praeterea hinc quoque intellegimus illic maximum frigus et in aestiuo circulo calorem esse quod quae terra habitatur eos tamen uidemus qui proxime sunt arcticum finem uti bracis et eiusmodi uestitu uestium qui autem proximi sunt aestiuo circulo eos aethiopas et perusto corpore esse habitatur autem sic temperatissimo caelo cum inter aestiuum circulum et arcticum finem haec perueniat temperatio quod ab arctico circulo frigus ab aestiuo feruor exortus in unum concurrens efficit mediam finem temperatam quae habitari possit itaque cum sol ab eo loco discessit hieme necessario conflictamur quod uentum exorientem non reuerberat sol quod cum ueniat in hac definitione illud quoque fieri posse uidemus ut hiemali circulo nobis ad antarcticum finem habitari possit quod pares eodem perueniant casus certum quidem esse nemo contendit neque peruenire eo potest quisquam propter interiectum terrae quae propter ardo  rem non habitatur sed cum uidemus hanc regionem sphaerae habitari illam quoque in simili causa posse constitui suspicamur  liber secundus sed quoniam quae nobis de terrae positione dicenda fuerunt et sphaeram totam definiuimus nunc quae in ea signa sint singillatim nominabimus e quibus igitur primum duas arctos et draconem deinde arctophylaca cum corona dicemus et eum qui engonasin uocatur exinde lyram cum olore et cepheo et eius uxore cassiepia filiaque eius andromeda et genero perseo dicemus etiam protinus aurigam a graecis heniochum appellatum ophiuchum praeterea cum aquila et sagitta paruoque delphine inde equum dicemus cum eo sidere quod deltoton uocatur his corporibus enumeratis ad duodecim signa perueniemus ea sunt haec aries taurus gemini deinde cancer cum leone et uirgine praeterea libra dimidia pars scorpionis et ipse scorpius cum sagittario et capricorno aquarius autem cum piscibus reliquas habet partes his enumeratis suo ordine est cetus cum eridano flumine et lepore deinde orion cum cane et eo signo quod procyon uocatur praeterea est argo cum  centauro et ara deinde hydra cum pisce qui notius uocatur horum omnium non inutile uidetur historias proponere quae certe aut utilitatem ad scientiam aut iucunditatem ad delectationem adferent lectori igitur ut supra diximus initium est nobis arctos maxima hanc autem hesiodus ait esse callisto nomine lycaonis filiam eius qui in arcadia regnauit eamque studio uenationis inductam ad dianam se adplicuisse a qua non mediocriter esse dilectam propter utriusque consimilem naturam postea autem ab ioue conpressam ueritam dianae suum dicere euentum quod diutius celare non potuit nam iam utero ingrauescente prope diem partus in flumine corpus exercitatione defessum cum recrearet a diana cognita est non conseruasse uirginitatem cui dea pro magnitudine suspicionis non minorem retribuit poenam erepta enim facie uirginali in ursae speciem est conuersa quae graece arktos appellata in ea figura corporis arcada procreauit sed ut ait amphis comoediarum scriptor iuppiter simulatus effigiem dianae cum uirginem uenan  tem ut adiutans persequeretur amotam a conspectu ceterorum conpressit quae rogata a diana quid ei accidisset quod tam grandi utero uideretur illius peccato id euenisse dixit itaque propter eius responsum in quam figuram supra diximus eam diana conuertit quae cum in silua ut fera uagaretur a quibusdam aetolorum capta ad lycaonem pro munere in arcadiam cum filio est deducta ibi dicitur inscia legis in iouis lycaei templum se coniecisse quam confestim filius est secutus itaque cum eos arcades insecuti interficere conarentur iuppiter memor peccati ereptam callisto cum filio inter sidera conlocauit eamque arctum filium autem arctophylaca nominauit de quo posterius dicemus nonnulli etiam dixerunt cum callisto ab ioue esset conpressa iunonem indignatam in ursam eam conuertisse quam dianae uenanti obuiam factam ab ea interfectam et postea cognitam inter sidera conlocatam sed alii dicunt cum callisto iuppiter esset in siluam persecutus iunonem suspicatam id quod euenit contendisse ut eum manifesto diceret deprehendisse iouem autem quo facilius suum peccatum tegeretur in ursae speciem conuersam reliquisse iunonem autem in eo loco pro uirgine ursam inuenisse quam dianae uenanti ut eam interficeret de  monstrasse quod factum ut perspiceretur iouem aegre tulisse effigiem ursae stellis figuratam constituisse hoc signum ut complures dixerunt non occidit et qui uolunt aliqua de causa esse institutum negant tethyn oceani uxorem id recipere cum reliqua sidera eo perueniant in occasum quod tethys iunonis sit nutrix cui callisto succubuerit ut paelex araethus autem tegeates historiarum scriptor non callisto sed megisto dicit appellatam et non lycaonis sed cetei filiam lycaonis neptem praeterea cetea ipsum engonasin nominari reliqua autem superioribus conueniunt quae res in nonacri monte arcadiae gesta demonstratur arctus minor hanc aglaosthenes qui naxica conscripsit ait cynosuram esse unam de iouis nutricibus ex idaeis nymphis ab eius quoque nomine et urbem quae histoe uocatur a nicostrato et sodalibus eius constitutam et portum qui ibi est et agri maiorem partem cynosuram appellatam hanc autem inter curetas fuisse qui iouis fuerunt  administri nonnulli etiam helicen et cynosuram nymphas esse iouis nutrices dicunt et hac re etiam pro beneficio in mundo conlocatas et utrasque arctos appellatas esse quas nostri septentriones dixerunt sed maiorem arctum complures plaustri similem dixerunt et amacan graeci appellauerunt cuius haec memoriae prodita est causa in initio qui sidera peruiderunt et numerum stellarum in unaquaque specie corporis constituerunt et non arctum sed plaustrum nominauerunt ut ex septem stellis duae quae pares et maxime in uno loco uiderentur pro bubus haberentur reliquae autem quinque figuram plaustri simularent itaque et quod proximum huic est signum booten nominari uoluerunt de quo posterius plura dicemus aratus quidem non hac re booten nec illud plaustrum dicit appellari sed quod arctus uideatur ut plaustrum circum polum qui boreus appellatur uersari et bootes agitare eam dicatur in quo non mediocriter uidetur errare postea enim de septem stellis ut parmeniscus ait quinque et uiginti sunt a quibusdam astrologis constitutae ut ursae species non septem stellarum perficeretur  itaque et ille qui antea plaustrum sequens bootes appellabatur arctophylax est dictus et isdem temporibus quibus homerus fuit haec arctus est appellata de septem trionibus ille enim dicit hanc utroque nomine et arctum et plaustrum appellari booten autem nusquam meminit arctophylaca nominari incidit etiam compluribus erratio quibus de causis minor arctus phoenice appelletur et illi qui hanc obseruant uerius et diligentius nauigare dicantur quare si haec sit certior quam maior non omnes hanc obseruent qui non intellegere uidentur de qua historia sit profecta ratio ut phoenice appellaretur thales enim qui diligenter de his rebus exquisiuit et hanc primus arctum appellauit natione fuit phoenix ut herodotus milesius dicit igitur omnes qui peloponnesum incolunt priore utuntur arcto phoenices autem quam a suo inuentore acceperunt obseruant et hanc studiosius perspiciendo diligentius nauigare existimantur et uere ab inuentoris genere phoenicen appellant  serpens hic uasto corpore ostenditur inter duas arctos conlocatus qui dicitur aurea mala hesperidum custodisse et ab hercule interfectus ab iunone inter sidera conlocatus quod illius opera hercules ad eum est profectus qui hortum iunonis tueri solitus existimatur ait enim pherecydes iunonem cum duceret iuppiter uxorem terram uenisse ferentem aurea mala cum ramis quae iunonem admiratam petisse a terra ut in suis hortis sereret qui erant usque ad atlantem montem cuius filiae cum saepius de arboribus mala decerperent iuno dicitur hunc ibi custodem posuisse hoc etiam signi erit quod in sideribus supra eum draconem herculis simulacrum ostenditur ut eratosthenes monstrat quare quoduis licet intellegere hunc maxime draconem dici nonnulli etiam dixerunt hunc draconem a gigantibus mineruae obiectum esse cum eos obpugnaret mineruam autem adreptum draconem contortum ad sidera iecisse et ad ipsum axem caeli fixisse itaque adhuc eum inplicato corpore uideri ut nuper ad sidera perlatum arctophylax de hoc fertur ut sit arcas nomine callistus et iouis filius quem dicitur lycaon cum iuppiter ad eum in hospitium uenisset cum alia  carne concisum pro epulis adposuisse studebat enim scire si deus esset qui suum hospitium desideraret quo facto non minore poena est adfectus nam statim iuppiter mensa proiecta domum eius fulmine incendit ipsum autem in lupi figuram conuertit at pueri membra collecta et composita in unum dedit cuidam aetolorum alendum qui adulescens factus in siluis cum uenaretur inscius uidit matrem in ursae speciem conuersam quam interficere cogitans persecutus est in iouis lycaei templum quo ei qui accessisset mors poena erat arcadum lege itaque cum utrumque necesse esset interfici iuppiter eorum misertus ereptos inter sidera conlocauit ut ante diximus hic autem e facto sequens ursam perspicitur et arctum seruans arctophylax est appellatus nonnulli hunc icarum erigones patrem dixerunt cui propter iustitiam et pietatem existimatur liber pater uinum et uitem et uuam tradidisse ut ostenderet hominibus quomodo sereretur et quid ex eo nasceretur et cum esset natum quomodo id uti oporteret qui cum seuisset uitem et diligentissime administrando floridam facile fecisset dicitur hircus in uineam se coniecisse et quae ibi tenerrima folia  uideret decerpsisse quo facto icarum animo irato tulisse eumque interfecisse et ex pelle eius utrem fecisse ac uento plenum praeligasse et in medium proiecisse suosque sodales circum eum saltare coegisse itaque eratosthenes ait ikariou posi prwta peri tragon wrxhsanto alii dicunt icarum cum a libero patre uinum accepisset statim utres plenos in plaustrum inposuisse hac re etiam booten appellatum qui cum perambulans atticorum fines pastoribus ostenderet nonnulli eorum auiditate pleni nouo genere potionis inducti somno consopiuntur atque alius aliam se in partem reiciunt ut semimortua membra iactantes alia ac decebat loquebantur reliqui eorum arbitrati uenenum ab icaro datum pastoribus ut eorum pecora abigeret in suos fines icarum interfectum in puteum deiecerunt sed ut alii demonstrant secundum arborem quandam defoderunt qui autem obdormierant experrecti cum se numquam melius quiescere faterentur ac requirerent icarum ut pro beneficio munerarentur interfectores eius animi conscientia permoti  statim se fugae mandauerunt et in insulam ceorum peruenerunt a quibus ut hospites recepti domicilia sibi constituerunt at erigone icari filia permota desiderio parentis cum eum non redire uideret ac persequi conaretur canis icari cui maera fuerat nomen ululans ut uideretur obitum domini lacrimare rediit ad erigonen cui non minimam cogitatae mortis suspicionem ostendit neque enim puella timida suspicari debebat nisi patrem interfectum qui tot dies ac menses abesset at canis uestem eius tenens dentibus perduxit ad cadauer quod filia simul ac uidit desperata spe solitudine ac pauperie oppressa multis miserata lacrimis in eadem arbore qua parens sepultus uidebatur suspendio sibi mortem consciuit cui canis mortuae spiritu suo parentauit nonnulli enim hunc in puteum se deiecisse dixerunt anigrum nomine quare postea neminem ex eo puteo bibisse memoriae tradiderunt quorum casum iuppiter miseratus in astris corpora eorum deformauit itaque complures icarum booten erigonen uirginem nominauerunt de qua  posterius dicemus canem autem sua appellatione et specie caniculam dixerunt quae a graecis quod ante maiorem canem exoritur procyon appellatur alii hos a libero patre figuratos inter sidera dicunt interim cum in finibus atheniensium multae uirgines sine causa suspendio sibi mortem consciscerent quod erigone moriens erat precata ut eodem leto filiae atheniensium adficerentur quo ipsa foret obitura nisi icari mortem persecuti et eum forent ulti itaque cum id euenisset ut ante diximus petentibus eis apollo dedit responsum si uellent euentu liberari satisfacerent erigonae qui quod ea se suspenderat instituerunt uti tabula interposita pendentes funibus se iactarent ut qui pendens uento mouetur quod sacrificium sollemne instituerunt itaque et priuatim et publice faciunt et id aletidas appellant quod eam patrem persequentem cum cane ut ignotam et solitariam oportebat mendicam appellabant quas graeci alhtidas nominant praeterea canicula exoriens aestu ceorum loca et agros fructibus orbabat et ipsos morbo adfectos  poenas icaro cum dolore sufferre cogebat quod latrones recepissent quorum rex aristaeus apollinis et cyrenes filius actaeonis pater petiit a parente quo facto calamitate ciuitatem posset liberare quem deus iubet multis hostiis expiare icari mortem et ab ioue petere ut quo tempore canicula exoriretur dies quadraginta uentum daret qui aestui caniculae mederetur quod iussum aristaeus confecit et ab ioue impetrauit ut etesiae flarent quas nonnulli etesias dixerunt quod quotannis certo tempore exoriuntur etos enim graece annus est latine nonnulli etiam aetesias appellauerunt quod expostulatae sunt ab ioue et ita concessae sed de hoc in medio relinquetur ne nos omnia praeripuisse existimemur sed ut ad propositum reuertamur hermippus qui de sideribus scripsit ait cererem cum iasione electrae filio concubuisse quam ob rem fulmine percussum complures cum homero dixerunt ex his ut petellides gnosius historiarum scriptor demonstrat nascuntur filii duo philomelus et plutus quos negant inter se conuenisse nam plutum qui ditior fuerit nihil fratri suo de bonis concessisse philomelum autem necessario adductum quodcumque habuerit ex eo boues duos emisse et ipsum primum plaustrum fabricatum esse itaque arando et colendo agros ex eo se  aluisse cuius matrem inuenta miratam ut arantem eum inter sidera constituisse et booten appellasse ex hoc autem parianta demonstrant natum qui de suo nomine parios et oppidum parion appellauit corona haec existimatur ariadnes fuisse a libero patre inter sidera conlocata dicitur enim in insula dia cum ariadne libero nuberet hanc primum coronam muneri accepisse a uenere et horis cum omnes dei in eius nuptiis dona conferrent sed ut ait qui cretica conscripsit quo tempore liber ad minoa uenit cogitans ariadnen comprimere hanc coronam ei munere dedit qua delectata non recusauit condicionem stupri dicitur etiam a uulcano facta ex auro et indicis gemmis per quas theseus existimatur de tenebris labyrinthi ad lucem uenisse quod aurum et gemmae in obscuro fulgorem luminis efficiebant qui autem argolica conscripserunt hanc adferunt causam quod liber cum impetrasset a parente ut semelam matrem ab inferis reduceret et quaerens  ad eos descensionem ad argiuorum fines peruenisset obuiam ei quendam factum nomine polymnum hominem dignum huius saeculi qui petenti libero descensionem monstraret hunc autem cum uidisset puerum aetate miranda corporis pulchritudine reliquis praestantem mercedem petisse ab eo quae sine detrimento eius daretur liberum autem matris cupidum si eam reduxisset iurasse quod uellet se facturum ita tamen quod deus homini non pudenti iuraret pro quo polymnus descensum monstrauit igitur cum liber ad eum locum uenisset et uellet descendere coronam quam a uenere muneri acceperat deposuit in eo loco qui stefanos est e facto appellatus noluit enim secum ferre ne inmortale donum mortuorum tactu coinquinaretur qui cum matrem incolumem reduxisset coronam dicitur inter astra conlocasse ut aeterna memoria nominis efficeretur alii dicunt hanc coronam thesei esse et hac re propter eum conlocatam nam qui dicitur in astris engonasin is theseus esse existimatur de quo posterius plura dicemus dicitur enim cum theseus cretam ad minoa cum septem uirginibus et sex pueris uenisset minoa de uirginibus eriboeam quandam no  mine candore corporis inductum comprimere uoluisse quod theseus se passurum negaret ut qui neptuni filius esset non ualeret contra tyrannum pro uirginis incolumitate decertare itaque cum iam non de puella sed de genere thesei controuersia facta esset utrum is neptuni filius esset necne dicitur minos anulum aureum de digito sibi detraxisse et in mare proiecisse quem referre iubet thesea si uellet credi se neptuni filium esse se enim ex ioue procreatum facile posse declarare itaque comprecatus patrem petiit aliquid signi ut satisfaceret se ex eo natum statimque tonitru et fulgore caeli indicium significationis fecisse simili de causa theseus sine ulla precatione aut religione parentis in mare se proiecit quem confestim delphinum magna multitudo mari prouoluta lenissimis fluctibus ad nereidas perduxit a quibus anulum minois et a thetide coronam quam nuptiis a uenere muneri acceperat retulit compluribus lucentem gemmis alii autem a neptuni uxore accepisse dicunt coronam quam ariadnae theseus dono dicitur dedisse cum ei propter uirtutem et animi magnitudi  nem uxor esset concessa hanc autem post ariadnes mortem liberum inter sidera conlocasse engonasin hunc eratosthenes herculem dicit supra draconem conlocatum de quo ante diximus eumque paratum ut ad decertandum sinistra manu pellem leonis dextra clauam tenentem conatur interficere draconem hesperidum custodem qui numquam oculos operuisse somno coactus existimatur quo magis custos adpositus esse demonstratur de hoc etiam panyasis in heraclea dicit horum igitur pugnam iuppiter admiratus inter astra constituit habet enim draco caput erectum hercules autem dextro genu nixus sinistro pede capitis eius dextram partem obprimere conatur dextra manu sublata ut feriens sinistra proiecta cum pelle leonis ut cum maxime dimicans apparet etsi qui sit hic negat aratus quemquam posse demonstrare tamen conabimur demonstrare ut aliquid uerisimile dicamus araethus autem ut ante diximus hunc cetea  lycaonis filium megistus patrem dicit qui uidetur ut lamentans filiam in ursae figuram conuersam genu nixus palmas diuersas tendere ad caelum ut eam sibi dii restituant hegesianax autem thesea dixit esse qui troezene saxum extollere uidetur quod existimatur aegeus sub eo saxo ellopium ensem posuisse et aethrae thesei matri praedixisse ne ante eum athenas mitteret quam sua uirtute lapide sublato potuisset gladium patri referre itaque niti uidetur ut quam altissime possit lapidem extollat hac etiam de causa nonnulli lyram quae proxima ei signo est conlocata thesei esse dixerunt quod ut eruditus omni genere artium lyram quoque didicisse uidebatur idque et anacreon dicit agxou d aigeidew qhseos esti lurh alii autem thamyrim a musis excaecatum ut supplicem ad genua iacentem dicunt alii orphea a thraciis mulieribus interfici quod uiderit liberi patris initia aeschylus autem in fabula quae inscribitur promhqeus luomenos herculem ait esse non cum dracone sed cum liguribus depugnantem dicit enim quo tempore hercules a geryone boues ab  duxerit iter fecisse per ligurum fines quos conatos ab eo pecus abducere manus contulisse et complures eorum sagittis confixisse sed postquam herculem tela defecerint multitudine barbarorum et inopia armorum defessum se ingeniculasse multis iam uulneribus acceptis iouem autem misertum filii curasse ut circum eum magna lapidum copia esset quibus se herculem defendisse et hostes fugasse itaque iouem similitudinem pugnantis inter sidera constituisse hunc etiam nonnulli ixiona brachiis uinctis esse dixerunt quod uim iunoni uoluerit adferre alii promethea in monte caucaso uinctum lyra inter sidera constituta est hac ut eratosthenes ait de causa quod initio a mercurio facta de testudine orpheo est tradita qui calliopes et oeagri filius eius rei maxime studiosus fuit itaque existimatur suo artificio feras etiam ad se audiendum adlicuisse qui querens uxoris eurydices mortem ad inferos descendisse existimatur et ibi deorum proge  niem suo carmine laudasse praeter liberum patrem hunc enim obliuione ductus praetermisit ut oeneus in sacrificio dianam postea igitur orpheus ut complures dixerunt in olympo monte qui macedoniam diuidit a thracia sed ut eratosthenes ait in pangaeo sedens cum cantu delectaretur dicitur ei liber obiecisse bacchas quae corpus eius discerperent interfecti sed alii dicunt quod initia liberi sit speculatus id ei accidisse musas autem collecta membra sepulturae mandasse et lyram quo maxime potuerant beneficio illius memoriae causa figuratam stellis inter sidera constituisse apollinis et iouis uoluntate quod orpheus apollinem maxime laudaret iuppiter autem filiae beneficium concessit alii autem dicunt mercurium cum primum lyram fecisset in cyllene monte arcadiae septem chordas instituisse ex atlantidum numero quod maia una ex illarum numero esset quae mercurii est mater deinde postea cum apollinis boues abegisset deprehensus ab eo quo sibi facilius ignosceret petenti apollini ut liceret se dicere inuenisse lyram  concessit et ab eo uirgulam quandam muneri accepit quam manu tenens mercurius cum proficisceretur in arcadiam et uidisset duos dracones inter se coniuncto corpore alium alium adpetere ut qui dimicare inter se uiderentur uirgulam in utrumque subiecit itaque discesserunt quo facto eam uirgulam pacis causa dixit esse constitutam nonnulli etiam cum faciunt caduceos duos dracones inplicatos uirgula faciunt quod initium mercurio fuerat pacis eius exemplo et athleticis et in reliquis eiusmodi certationibus uirgula utuntur sed ut ad propositum reuertamur apollo lyra accepta dicitur orphea docuisse et postquam ipse citharam inuenerit illi lyram concessisse nonnulli etiam dixerunt uenerem cum proserpina ad iudicium iouis uenisse cui earum adonin concederet quibus calliopen ab ioue datam iudicem quae musa orphei est mater itaque iudicasse uti dimidiam partem anni earum unaquaeque possideret uenerem autem indignatam quod non sibi proprium concessisset obiecisse omnibus quae in thracia essent mulieribus ut orphea amore inductae ita sibi quaeque adpeterent ut membra eius discerperent cuius caput in  mare de monte perlatum fluctibus in insulam lesbum est reiectum quod ab his sublatum et sepulturae est mandatum pro quo beneficio ad musicam artem ingeniosissimi existimantur esse lyra autem a musis ut ante diximus inter astra constituta est nonnulli aiunt quod orpheus primus puerilem amorem induxerit mulieribus uisum contumeliam fecisse hac re ab his interfectum olor hunc cygnum graeci appellant quem complures propter ignotam illis historiam communi genere auium ornin appellauerunt de quo haec memoriae prodita est causa iuppiter cum amore inductus nemesin diligere coepisset neque ab ea ut secum concumberet impetrare potuisset hac cogitatione amore est liberatus iubet enim uenerem aquilae simulatam se sequi ipse in olorem conuersus ut aquilam fugiens ad nemesin confugit et in eius gremio se conlocauit quem nemesis non aspernata amplexum tenens somno est consopita quam dormientem iuppiter compressit ipse autem auolauit et quod ab hominibus alte uolans caelo uidebatur inter sidera dictus est esse constitutus quod ne falsum  diceretur iuppiter e facto eum uolantem et aquilam sequentem conlocauit in mundo nemesis autem ut quae auium generi esset iuncta mensibus actis ouum procreauit quod mercurius auferens detulit spartam et ledae sedenti in gremium proiecit ex quo nascitur helena ceteras specie corporis praestans quam leda suam filiam nominauit alii autem cum leda iouem concubuisse in olorem conuersum dixerunt de quo in medio relinquemus cepheus hunc euripides cum ceteris phoenicis filium aethiopum regem esse demonstrauit andromedae patrem quam ceto propositam notissimae historiae dixerunt hanc autem perseum a periculo liberatam uxorem duxisse itaque ut totum genus eorum perpetuo maneret ipsum quoque cephea inter sidera superiores numerasse cassiepia de hac euripides et sophocles et alii complures dixerunt ut gloriata sit se forma nereidas praestare pro quo facto inter sidera sedens in siliquastro constituta est quae propter impietatem uertente se mundo resupinato capite ferri uidetur  andromeda haec dicitur mineruae beneficio inter astra conlocata propter persei uirtutem quod eam ceto propositam periculo liberarat nec enim ab ea minorem animi beneuolentiam pro beneficio accepit nam neque pater cepheus neque cassiepia mater ab ea potuerunt impetrare quin parentes ac patriam relinquens persea sequeretur sed de hac euripides hoc eodem nomine fabulam commodissime scribit perseus hic nobilitatis causa et quod inusitato genere concubitionis esset natus ad sidera dicitur peruenisse qui missus a polydecte magnetis filio ad gorgonas a mercurio qui eum dilexisse existimatur talaria et petasum accepit praeterea galeam qua indutus ex aduerso non poterat uideri itaque graeci aidos galeam dixerunt esse non ut quidam inscientissime interpretantur eum orci galea usum quae res nemini docto potest probari fertur etiam a uulcano falcem accepisse ex adamante factam qua medusam gorgona interfecit quod factum nemo conscripsit  sed ut ait aeschylus tragoediarum scriptor in phorcisi graeae fuerunt gorgonum custodes de quo in primo libro genealogiarum scripsimus quae utraeque uno oculo usae existimantur et ita suo quaeque tempore accepto oculo uigilias egisse hunc perseus una earum tradente exceptum in paludem tritonida proiecit itaque custodibus excaecatis facile gorgona somno consopitam interfecit cuius caput minerua in pectore dicitur habere conlocatum euhemerus quidem gorgona a minerua dicit interfectam de qua alio tempore plura dicemus heniochus hunc nos aurigam latine dicimus nomine erichthonium ut eratosthenes monstrat quem iuppiter cum uidisset primum inter homines equos quadrigis iunxisse admiratus est ingenium hominis ad solis inuenta accessisse quod is princeps quadrigis inter deos est usus sed erichthonius et quadrigas ut ante diximus et sacrificia mineruae et templum in arce atheniensium primus instituit de cuius progenie euripides ita dicit uulcanum mineruae pulchritudine corporis inductum pe  tisse ab ea ut sibi nuberet neque inpetrasse et coepisse mineruam sese occultare in eo loco qui propter uulcani amorem hephaestius est appellatus quo persecutum uulcanum ferunt coepisse ei uim adferre et cum plenus cupiditatis ad eam ut complexui se adplicaret repulsus effudit in terram uoluptatem quo minerua pudore permota pede puluerem iniecit ex hoc autem nascitur erichthonius anguis qui ex terra et eorum dissensione nomen possedit eum dicitur minerua in cistula quadam ut mysteria contectum ad erechthei filias detulisse et his dedisse seruandum quibus interdixit ne cistulam aperirent sed ut hominum est natura cupida ut eo magis adpetant quo interdicatur saepius uirgines cistam aperuerunt et anguem uiderunt quo facto insania a minerua iniecta de arce atheniensium se praecipitauerunt anguis autem ad mineruae clipeum confugit et ab ea est educatus alii autem anguina tantum crura habuisse erichthonium dixerunt eumque primo tempore adulescentiae ludos mineruae panathenaea fecisse et ipsum quadrigis cucurrisse pro quibus factis inter sidera dicitur conlocatus nonnulli etiam qui de sideribus scripserunt hunc natione argeum orsilochum nomine primum quadrigarum inuentorem esse dixerunt et pro inuentione siderum locum possedisse alii autem hunc mercuri filium ex clytia natum no  mine myrtilum oenomai aurigam definierunt cuius post notam omnibus mortem parens corpus in mundo constituisse existimatur huius in humero sinistro capra instare et in manu sinistra haedi uidentur formati de quibus nonnulli ita dicunt olenum quemdam fuisse nomine uulcani filium ex hoc duas nymphas aega et helicen natas quae iouis fuerunt nutrices alii autem etiam ab his urbes quasdam appellari dixerunt et olenon in alide helicen autem in peloponneso et aegam in haemonia ibi nominari de quibus homerus in iliadis secundo dicit parmeniscus autem ait melissea quemdam fuisse cretae regem ad eius filias iouem nutriendum esse delatum quae quod lac non habuerint capram ei admisisse amaltheam nomine quae eum dicitur educasse hanc autem geminos haedos solitam esse procreare et fere eo tempore peperisse quo iuppiter nutriendus est adlatus itaque propter beneficium matris et haedos quoque dicitur inter sidera conlocasse hos autem haedos cleostratus tenedius dicitur primus inter sidera ostendisse musaeus autem dicit iouem nutritum a the  mide et amalthea nympha quibus eum mater ops tradidisse existimatur amaltheam autem habuisse capram quamdam ut in deliciis quae iouem dicitur aluisse nonnulli etiam aega solis filiam dixerunt multis candore corporis praestantem cui contrarius pulchritudini horribilis aspectus existebat quo titanes perterriti petierunt a terra ut eius corpus obscuraret quam terra specu quodam celasse dicitur in insula creta quae postea iouis fuisse nutrix ut ante ostendimus demonstratur sed cum iuppiter fidens adulescentia bellum contra titanas appararet responsum est ei si uincere uellet ut aigos pelle tectus et capite gorgonis bellum administraret quam aegida graeci appellauerunt itaque facto eo quod supra declarauimus iuppiter titanas superans regnum est adeptus et reliqua ossa aigos caprina pelle contecta anima donauit et stellis figurata memoriae commendauit et postea quibus ipse uicerat tectus mineruae concessit euhemerus ait aega quamdam fuisse panos uxorem eam ab ioue compressam peperisse quem uiri sui panos diceret filium itaque puerum aegipana iouem autem aegiochum appel  latum qui quod eam diligebat plurimum inter astra caprae figuram memoriae causa conlocauit ophiuchus qui apud nostros scriptores anguitenens est dictus supra scorpionem constitutus tenens manibus anguem medium corpus eius inplicantem hunc complures carnabonta nomine dixerunt getarum qui sunt in thracia regem fuisse qui eodem tempore rerum est potitus quo primum semina frugum mortalibus tradita esse existimantur ceres enim cum sua beneficia largiretur hominibus triptolemum cuius ipsa fuerat nutrix in curru draconum conlocatum qui primus omnium una rota dicitur usus ne cursu moraretur iussit omnium nationum agros circumeuntem semina partiri quo facilius ipsi posterique eorum a fero uictu segregarentur qui cum peruenisset ad eum quem supra diximus getarum regem ab eo primum hospitaliter acceptus deinde non ut beneficus aduena et innocens sed ut crudelissimus hostis insidiis captus aliorum paratus producere suam paene perdidit uitam carnabontis enim iussu cum draco unus eorum esset interfectus ne cum triptolemus sensisset insidias parari curru  praesidium sibi constituere speraret ceres eo uenisse et erepto adulescenti currum dracone altero subiecto reddidisse regem pro coepto maleficio poena non mediocri adfecisse hegesianax enim dicit cererem memoriae hominum causa ita carnabonta sideribus figurasse manibus tenentem draconem ut interficere existimetur qui ita uixerat acerbe ut iucundissimam sibi conscisceret mortem alii autem herculem esse demonstrant in lydia apud flumen sagarim anguem interficientem qui et homines complures interficiebat et ripam frugibus orbabat pro quo facto ab omphala quae ibi regnabat multis ornatum muneribus argos remissum ab ioue autem propter fortitudinem inter sidera conlocatum nonnulli etiam triopan thessalorum regem dixerunt esse qui cum suum domicilium tegere conaretur cereris ab antiquis conlocatum diruit templum pro quo facto a cerere fame obiecta numquam postea frugibus ullis saturari potuisse existimatur nouis  sime prope ad terminum uitae dracone obiecto mala plurima perpessus aliquando mortem adeptus inter astra cereris uoluntate est constitutus itaque adhuc uidetur eum draco circumplexus aeterna merentem adficere poena polyzelus autem rhodius hunc phorbanta nomine demonstrat qui rhodiis auxilio maximo fuisse demonstratur nam cum eorum insulam serpentium multitudine occupatam ciues ophiussam appellassent et in ea multitudine ferarum draco fuisset ingenti magnitudine qui plurimos eorum interfecisset et patria denique deserta carere coegisset dicitur phorbas triopae filius ex hiscilla myrmidonis filia natus eo tempestate delatus omnes feras et eum draconem interfecisse qui cum maxime apollini dilectus esset inter sidera locatus ut interficiens draconem laudis et memoriae causa uideretur itaque rhodii quotienscumque longius a litore prodeunt classe prius sacrificant phorbantis aduentu ut talis euentus inopinatae uirtutis accidat ciuibus qualis inscium phorbanta futurae laudis ad sidera gloriae pertulit casus  complures etiam astrologi hunc aesculapium finxerunt quem iuppiter apollinis causa inter astra conlocauit aesculapius enim cum esset inter homines et tantum medicina ceteris praestaret ut non satis ei uideretur hominum dolores leuare nisi etiam mortuos reuocaret ad uitam nouissime fertur hippolytum quod iniquitate nouercae et inscientia parentis erat interfectus sanasse ita uti eratosthenes dicit nonnulli glaucum minoos filium eius opera reuixisse dixerunt pro quo ut peccato iouem domum eius fulmine incendisse ipsum autem propter artificium et apollinem eius patrem inter sidera anguem tenentem constituisse ut quidam dixerunt hac de causa anguem dicitur tenere quod cum glaucum cogeretur sanare conclusus quodam loco secreto bacillum tenens manu cum quid ageret cogitaret dicitur anguis ad bacillum eius adrepsisse quem aesculapius mente commotus interfecit bacillo fugientem feriens saepius postea fertur alter anguis eodem uenisse ore ferens herbam et in caput eius inposuisse quo facto utrosque loco fugisse quare aesculapium usum et eadem herba et glaucum reuixisse itaque anguis et in aesculapii tutela et in astris dicitur conlocatus qua consuetudine ducti posteri eius tradiderunt reliquis ut medici anguibus uterentur  sagitta hanc unam de herculis telis esse demonstrant qua aquilam dicitur interfecisse quae promethei iocinera fertur exedisse de quo pluribus dicere non inutile uidetur antiqui cum maxima caerimonia deorum immortalium sacrificia administrarent soliti sunt totas hostias in sacrorum consumere flamma itaque cum propter sumptus magnitudinem sacrificia pauperibus non obtingerent prometheus qui propter excellentiam ingenii miram homines finxisse existimatur recusatione dicitur ab ioue inpetrasse ut partem hostiae in ignem coicerent partem in suo consumerent uictu idque postea consuetudo firmauit quod cum facile a deo non ut homine auaro inpetrasset ipse prometheus immolat tauros duos quorum primum iocinera cum in ara posuisset reliquam carnem ex utroque tauro in unum conpositam corio bubulo texit ossa autem quaecumque fuerunt reliqua pelle contecta in medio conlocauit et ioui fecit potestatem ut quam uellet eorum sumeret partem iuppiter autem etsi non pro diuina fecit cogitatione neque ut deum licebat omnia qui debuit ante prouidere sed quoniam credere instituimus historiis deceptus a prometheo utrumque putans esse taurum delegit ossa pro sua dimidia parte  itaque post ea in sollemnibus et religiosis sacrificiis carne hostiarum consumpta reliquias quae pars fuit deorum eodem igni conburunt sed ut ad propositum reuertamur iuppiter cum factum rescisset animo permoto mortalibus eripuit ignem ne promethei gratia plus deorum potestate ualeret neue carnis usus utilis hominibus uideretur cum coqui non posset prometheus autem consuetus insidiari sua opera ereptum mortalibus ignem restituere cogitabat itaque ceteris remotis deuenit ad iouis ignem quo deminuto et in ferulam coniecto laetus ut uolare non currere uideretur ferulam iactans ne spiritus interclusus uaporis exstingueret in angustia lumen itaque homines adhuc plerumque qui laetitiae fiunt nuntii celerrime ueniunt praeterea in certatione ludorum cursoribus instituerunt ex promethei consuetudine ut currerent lampadem iactantes pro quo iuppiter facto mortalibus parem gratiam referens mulierem tradidit his quam a uulcano factam deorum uoluntas omni munere donauit itaque pandora est appellata prometheum autem in monte scythiae nomine caucaso ferrea catena  uinxit quem adligatum ad triginta milia annorum aeschylus tragoediarum scriptor dicit praeterea admisit ei aquilam quae adsidue noctu renascentia iocinera exesset hanc autem aquilam nonnulli ex typhone et echidna natam alii ex terra et tartaro complures uulcani factam manibus demonstrant animamque ei ab ioue traditam dicunt sed de eius solutione haec memoriae prodita est causa cum iuppiter thetidis conubium pulchritudine corporis inductus peteret neque a timida uirgine inpetraret neque ea re minus efficere cogitaret illo tempore parcae feruntur cecinisse fata quae perfici natura uoluit rerum dixerunt enim quicumque thetidis fuisset maritus eius filium patria fore laude clariorem quod prometheus non uoluntate sed necessitudine uigilans auditum ioui nuntiauit qui ueritus id quod ipse saturno patri fecisset in simili causa ne patris regno priuatus cogeretur destitit thetin uelle ducere uxorem et prometheo pro beneficio meritam retulit gratiam eumque uinculis liberauit neque id quod fuerat iuratus remisit uacuum omni adligatione futurum sed memoriae causa ex utraque re hoc est lapide et ferro digitum sibi uinciri iussit qua consuetudine homines usi quo satisfacere prometheo uiderentur anulos lapide et ferro conclusos habere coeperunt nonnulli etiam coronam habuisse dixerunt ut se uictorem inpune peccasse  diceret itaque homines in maxima laetitia uictoriisque coronas habere instituerunt id exercitationibus et conuiuiis perspicere licebit sed opinor ad initium causae et interitum aquilae reuertar hercules missus ab eurystheo ad hesperidum mala nescius uiae deuenit ad promethea quem in caucaso monte uinctum fuisse supra diximus a quo uia demonstrata uictor iam dum iter faceret contendit ut et draconem de quo ante diximus interfectum diceret et gratiam pro beneficio referret nam confestim honorem quem potuit reddidit merenti qua clade dimissa homines instituerunt ut hostiis immolatis iocinera consumerent in deorum altaribus ut exsaturare eos pro uisceribus promethei uiderentur ut eratosthenes autem de sagitta demonstrat hac apollo cyclopas interfecit qui fulmen ioui fecerunt quo aesculapium interfectum complures dixerunt hanc autem sagittam in hyperboreo monte  apollinem defodisse cum autem iuppiter ignouerit filio ipsam sagittam uento ad apollinem perlatam cum frugibus quae eo tempore nascebantur hanc igitur ob causam inter sidera demonstrant aquila haec est quae dicitur ganymedem rapuisse et amanti ioui tradidisse hanc etiam iuppiter primus ex auium genere sibi delegisse existimatur quae sola tradita est memoriae contra solis exorientis radios contendere uolare itaque supra aquarium uolare uidetur hunc enim complures ganymedem esse finxerunt nonnulli etiam dixerunt meropem quemdam fuisse qui coum insulam tenuerit regno et a filiae nomine coun et homines ipsos a se meropas appellaret hunc autem habuisse uxorem quamdam nomine ethemeam genere nympharum procreatam quae cum desierit colere dianam ab ea sagittis figi coepit tandem a proserpina uiuam ad inferos abreptam esse meropem autem desiderio uxoris permotum mortem sibi consciscere uoluisse iunonem autem misertam eius in aquilam corpus eius conuertisse et inter sidera constituisse ne si hominis  effigie eum conlocaret nihilominus memoriam tenens coniugis desiderio moueretur aglaosthenes autem qui naxica scripsit ait iouem cretae subreptum naxum delatum et ibi esse nutritum qui postquam peruenerit ad uirilem aetatem et uoluerit bello lacessere titanas sacrificanti ei aquilam auspicatam quo auspicio usum esse et eam inter astra conlocasse nonnulli etiam dixerunt mercurium alii autem anapladem pulchritudine ueneris inductum in amorem incidisse et cum ei copia non fieret animo ut contumelia accepta defecisse iouem autem misertum eius cum uenus in acheloo flumine corpus ablueret misisse aquilam quae soccum eius in amythaoniam aegyptiorum delatum mercurio traderet quem persequens uenus ad cupientem sui peruenit qui copia facta pro beneficio aquilam in mundo conlocauit delphin hic qua de causa sit inter astra conlocatus eratosthenes ita cum ceteris dicit neptunum quo tempore uoluerit amphitriten ducere  uxorem et illa cupiens conseruare uirginitatem fugerit ad atlanta complures eam quaesitum dimisisse in his et delphina quemdam nomine qui peruagatus insulas aliquando ad uirginem peruenit eique persuasit ut nuberet neptuno et ipse nuptias eorum administrauit pro quo facto inter sidera delphini effigiem conlocauit et hoc amplius qui neptuno simulacra faciunt delphinum aut in manu aut sub pede eius constituere uidemus quod neptuno gratissimum esse arbitrantur aglaosthenes autem qui naxica conscripsit tyrrhenos ait fuisse quosdam nauicularios qui puerum etiam liberum patrem receptum et naxum cum suis comitibus transuectum redderent nutricibus nymphis a quibus eum nutritum et nostri in progenie deorum et complures graeci dixerunt sed ut ad propositum reuertamur nauicularii spe praedae inducti nauem auertere uoluerunt quod liber suspicatus comites suos iubet symphoniam canere quo sonitu inaudito tyrrheni cum usque adeo delectarentur ut etiam in saltationibus essent occupati cupiditate saltandi se in mare inscii proiecerunt et ibi delphini sunt facti quorum cogitationem cum liber  memoriae hominum tradere uoluisset unius effigiem inter sidera conlocauit alii autem dicunt hunc esse delphina qui ariona citharoedum ex siculo mari taenarum transuexit qui cum ceteros artificio praestaret et circum insulas quaestus causa uagaretur seruuli eius arbitrati plus in perfidiosa libertate commodi quam in placida seruitute esse cogitare coeperunt ut domino in pelagus proiecto bona inter se partirentur qui cum cogitationem eorum sensisset petiit non ut dominus a seruis et innocens ab inprobis sed ut parens a filiis ut se liceret ornatum qua saepe uicerat ueste quoniam nemo esset alius qui ut ipse suum questu prosequeretur euentum quod cum inpetrasset cithara sumpta suam coepit deflere mortem quo sonitu ducti delphines e toto mari pronatant ad arionis cantum itaque deorum immortalium potestate inuocata super eos se deiecit quorum unus ariona exceptum pertulit ad taenarium litus cuius memoriae causa quae ibi statua statuta est arionis in ea delphini simulacrum adfixum uidetur pro qua re inter sidera ab antiquis astrologis est figuratum serui autem qui se putarant seruitute elapsos tempestate taenarum perducti a domino conprehensi non mediocri supplicio sunt adfecti  equus hunc aratus et alii complures pegasum neptuni et medusae gorgonis filium dixerunt qui in helicone boeotiae monte ungula feriens saxum fontem aperuit qui ex eius nomine hippocrene est appellatus alii dicunt quo tempore bellerophontes ad proetum abantis filium argiuorum regem deuenerit antiam regis uxorem hospitis amore inductam petisse ab eo uti sibi copiam faceret promittens ei coniugis regnum quae cum inpetrare non potuisset uerita ne se ad regem criminaretur occupat eum sibi uim adferre uoluisse proeto dicit qui quod eum dilexerat noluit ipse supplicium sumere sed quod ei pegasum equum esse sciebat mittit eum ad iobatem antiae patrem quam alii sthenoboeam dixerunt ut ille filiae pudicitiam defendens bellerophontem obiceret chimaerae quae eo tempore lyciorum agros flamma uastabat unde uictor profugiens post fontis inuentionem cum ad caelum contenderet euolare neque longe abesset despiciens ad terram timore permotus decidit ibique perisse dicitur equus autem subuolasse et inter sidera ab ioue constitutus existimatur alii non criminatum ab antia sed ne saepius audiret quod nollet aut precibus eius moueretur profugisse argis dixerunt  euripides autem in melanippa hippen chironis centauri filiam thetin antea appellatam dicit quae cum aleretur in monte pelio et studium in uenando maximum haberet quodam tempore ab aeolo hellenis filio iouis nepote persuasam concepisse cumque iam partus adpropinquaret profugisse in siluam ne patri cum uirginem speraret nepotem procreasse uideretur itaque cum parens eam persequeretur dicitur petisse a deorum potestate ne pariens a parente conspiceretur quae deorum uoluntate postquam peperit in equam conuersa inter astra constituta nonnulli eam uatem dixerunt fuisse sed quod deorum consilia hominibus sit enuntiare solita in equam esse conuersam callimachus autem ait quod desierit uenari et colere dianam in quam supra speciem diximus eam dianam conuertisse haec dicitur etiam hac re non esse in conspectu centauri quem chirona esse nonnulli dixerunt et etiam dimidia apparere quod noluerit sciri se feminam esse  deltoton hoc sidus quod ut littera est graeca in triangulo posita ita appellatur quod mercurius supra caput arietis statuisse existimatur ideo ut obscuritas arietis huius splendore quo loco esset significaretur et iouis nomine graece dios primam litteram deformaret nonnulli aegypti positionem alii qua nilus terminaret aethiopiam et aegyptum dixerunt alii siciliam figuratam putauerunt alii quod orbem terrarum superiores trifariam diuiserunt tres angulos esse constitutos dixerunt aries hic existimatur esse qui phrixum transtulisse et hellen dictus est per hellespontum quem hesiodus et pherecydes ait habuisse auream pellem de qua alibi plura dicemus sed hellen decidisse in hellespontum et a neptuno conpressam paeona procreasse complures nonnulli edonum dixerunt praeterea phrixum incolumem ad aeetam peruenisse arietem ioui inmolasse pellem in templo fixisse et arietis ipsius effigiem ab nube inter sidera constitutam habere tempus anni quo frumentum seritur id ino quod tostum seuerit ante quae maxime  fugae fuit causa eratosthenes ait arietem ipsum sibi pellem auream detraxisse et phrixo memoriae causa dedisse ipsum ad sidera peruenisse quare ut supra diximus obscurius uideatur hunc autem nonnulli dixerunt in oppido orchomeno quod est in boeotia natum alii in salonum thessaliae finibus procreatum alii dicunt crethea et athamantem cum aliis compluribus aeoli filios fuisse nonnulli etiam athamantis filium salmonea esse aeoli nepotem dixerunt crethea autem habuisse demodicen uxorem quam alii biadicen dixerunt hanc autem phrixi athamantis filii corpore inductam in amorem incidisse neque ab eo ut sibi copiam faceret inpetrare potuisse itaque necessario coactam criminari eum ad crethea coepisse quod diceret ab eo uim sibi paene adlatam et horum similia mulierum consuetudine dixisse quo facto crethea ut uxoris amantem et regem decebat permotum athamanti ut de eo supplicium sumeret persuasisse nubem autem interuenisse et ereptum phrixum et eius sororem hellen in arietem inposuisse et per hellespontum quam longissime posset profugere iussisse hellen decidisse et ibi debitum naturae reddidisse et ex eius nomine hellespontum appellatum phrixum colchos peruenisse et ut ante diximus  arietis interfecti pellem in templo fixisse ipsum autem a mercurio ad athamantem esse reductum qui patri eius satisfecerit eum innocentia confisum profugisse hermippus autem dicit quo tempore liber africam obpugnauerit deuenisse cum exercitu in eum locum qui propter multitudinem pulueris ammodes est appellatus itaque cum in maximum periculum deuenisset quod iter faciendum esse necessario uidebat accessit eo ut aquae maxima penuria esset quo facto exercitus ad defectionem maximam uenire cogebatur qui quid agerent dum cogitant aries quidam fortuitu ad milites seorsum errans peruenit quos cum uidisset fuga praesidium sibi parauit milites autem qui eum fuerant conspicati etsi puluere et aestu pressi uix progrediebantur tamen ut praedam ex flamma petentes arietem sequi coeperunt usque ad eum locum qui iouis hammonis postea templo constituto est appellatus quo cum peruenissent arietem quem secuti fuerant nusquam inuenire potuerunt sed quod magis his fuerat optandum aquae magnam copiam in eo loco nacti corpora recuperauerunt et libero statim nuntiauerunt qui gauisus ad eos fines exercitum deduxit et iouis ham  monis templum cum arietinis cornibus simulacro facto constituit arietem inter sidera figurauit ita ut cum sol in eius foret signo omnia nascentia recrearentur quae ueris tempore fiunt hac re maxime quod illius fuga liberi recreauit exercitum praeterea duodecim signorum principem uoluit esse quod illius optimus exercitui fuerit ductor sed de hammonis simulacro leon qui res aegyptias conscripsit ait cum liber aegyptum et reliquos fines regno teneret et omnia primus hominibus ostendisse diceretur hammonem quemdam ex africa uenisse et pecoris multitudinem ad liberum adduxisse quo facilius et eius gratia uteretur et aliquid primus inuenisse diceretur itaque pro beneficio ei liber existimatur agrum dedisse qui est contra thebas aegyptias et qui simulacra faciunt hammonis capite cornuto instituunt ut homines memoria teneant eum primum pecus ostendisse qui autem libero factum uoluerunt adsignare quod non petierit ab hammone sed ultro ad eum sit adductum liberi simulacra cornuta fecerunt et arietem memoriae causa inter sidera fixum dixerunt  taurus hic dicitur inter astra esse constitutus quod europam incolumem transuexerit cretam ut euripides dicit nonnulli aiunt cum io in bouem sit conuersa ut iuppiter ei satisfacere uideretur inter sidera constituisse quod eius prior pars adpareat ut tauri sed reliquum corpus obscurius uideatur spectat autem ad exortum solem cuius oris effigiem quae continent stellae hyades appellantur has autem pherecydes atheniensis liberi nutrices esse demonstrat numero septem quas etiam antea nymphas dodonidas appellatas harum nomina sunt haec ambrosia eudora pedile coronis polyxo phyto thyone hae dicuntur a lycurgo fugatae et praeter ambrosiam omnes ad thetim profugisse ut ait asclepiades sed ut pherecydes dicit ad thebas liberum perlatum inoni tradiderunt quam ob causam ab ioue his gratia est relata quod inter sidera sunt constitutae pliades autem appellatae sunt ut ait musaeus quod ex atlante et aethra oceani filia sint filiae quin  decim procreatae quarum quinque hyadas appellatas demonstrat quod earum hyas fuerit frater a sororibus plurimum dilectus qui cum uenans a leone esset interfectus quinque de quibus supra diximus lamentationibus adsiduis permotae dicuntur interisse quare eas quod plurimum de eius morte laborarent hyadas appellatas reliquas autem decem sorores deliberasse de sororum morte et earum septem mortem sibi conscisse quare quod plures idem senserint pliadas dictas alexander autem hyadas ait dictas quod hyantis et boeotiae sint filiae pliadas autem quod ex plione oceani et atlante sint natae hae numero septem dicuntur sed nemo amplius sex potest uidere cuius causa proditur haec quod de septem sex cum immortalibus concubuerint tres cum ioue duae cum neptuno una cum marte reliqua autem sisyphi fuisse uxor demonstratur quarum ex electra et ioue dardanum ex maia mercurium ex taygete lacedaemona procreatum ex alcyone autem et neptuno hyriea ex celaeno lycum et nyctea natum martem autem ex sterope oenomaum procreasse quam alii oenomai uxorem dixerunt meropen autem si  sypho nuptam glaucum genuisse quem complures bellerophontis patrem esse dixerunt quare propter reliquas eius sorores inter sidera constitutam sed quod homini nupserit stellam eius obscuratam alii dicunt electram non apparere ideo quod pliades existimentur choream ducere stellis sed postquam troia sit capta et progenies eius quae a dardano fuerit sit euersa dolore permotam ab his se remouisse et in circulo qui arcticus dicitur constitisse et quodam longo tempore lamentantem capillo passo uideri itaque e facto cometen esse appellatam sed has pliadas antiqui astrologi seorsum a tauro deformauerunt ut ante diximus pliones et atlantis filias quae cum per boeotiam cum puellis iter faceret oriona concitatum uoluisse ei uim adferre illam fugere coepisse oriona autem secutum esse annos septem neque inuenire potuisse iouem autem puellarum misertum inter astra constituisse et postea a nonnullis astrologis caudam tauri appellatas itaque adhuc orion fugientes eas ad occasum sequi uidetur eas stellas nostri uergilias appellaue  runt quod post uer exoriuntur et hae quidem ampliorem ceteris habent honorem quod in earum signo exoriente aestas significatur occidente autem hiems ostenditur quod aliis non est traditum signis gemini hos complures astrologi castorem et pollucem esse dixerunt quos demonstrant omnium fratrum inter se amantissimos fuisse quod neque de principatu contenderint neque ullam rem sine communi consilio gesserint pro quibus officiis eorum iuppiter inter notissima sidera eos constituisse existimatur neptunum autem pari consilio munerasse nam equos his quibus utuntur donauit et dedit potestatem naufragis saluti esse alii dixerunt herculem esse et apollinem nonnulli etiam triptolemum quem supra diximus et iasiona a cerere dilectos et ad sidera perlatos sed qui de castore et polluce dicunt hoc amplius addunt ut castor in oppido aphidnis sit occisus quo tempore lacedaemones cum atheniensibus bellum gesserunt alii autem cum oppugnarent spartam lynceus et idas ibi perisse dixerunt pollucem ait homerus concessisse fratri dimi  diam uitam itaque alternis diebus eorum quemque lucere cancer hic dicitur iunonis beneficio inter astra conlocatus quod cum hercules contra hydram lernaeam constitisset ex palude pedem eius mordicus adripuisset quare herculem permotum eum interfecisse iunonem autem inter sidera constituisse ut esset cum duodecim signis quae maxime solis cursu continentur in eius deformationis parte sunt quidam qui asini appellantur a libero in testa cancri duabus stellis omnino figurati liber enim ab iunone furore obiecto dicitur mente captus fugisse per thesprotiam cogitans ad iouis dodonaei oraculum peruenire unde peteret responsum quo facilius ad pristinum statum mentis perueniret sed cum uenisset ad quamdam paludem magnam quam transire non posset de quibusdam asellis duobus obuiis factis dicitur unum eorum deprehendisse et ita esse transuectus ut omnino aquam non tetigerit itaque cum uenisset ad templum iouis dodonaei statim dicitur furore liberatus asellis gratiam retulisse et inter astra conlo  casse nonnulli etiam dixerunt asino illi quo fuerit uectus uocem humanam dedisse itaque eum postea cum priapo contendisse de natura et uictum ab eo interfectum pro quo liberum eius misertum in sideribus adnumerasse et ut sciretur id pro deo non homine timido quia iunonem fugerit fecisse supra cancrum constituit qui deae beneficio fuerat ad fixus astris dicitur etiam alia historia de asellis ut ait eratosthenes quo tempore iuppiter bello gigantibus indicto ad eos obpugnandos omnes deos conuocauit uenisse liberum patrem uulcanum satyros silenos asellis uectos qui cum non longe ab hostibus abessent dicuntur aselli pertimuisse et ita pro se quisque magnum clamorem et inauditum gigantibus fecisse ut omnes hostes eorum clamore in fugam se coniecerint et ita sint superati huius similis est historia de bucina tritonis nam is quoque fertur cum concham inuentam excauasset secum ad gigantas tulisse et ibi sonitum quemdam inauditum per concham misisse hostes autem ueritos ne qua esset inmanis fera ab aduersariis adducta cuius esset ille mugitus fugae se mandasse et ita uictos in hostium potestatem peruenisse  leo hic dicitur ab ioue inter astra constitutus quod omnium ferarum princeps esse existimatur nonnulli etiam hoc amplius dicunt quod herculis prima fuerit haec certatio et quod eum inermis interfecerit de hoc et pisandrus et complures alii scripserunt cuius supra simulacrum proxime uirginem sunt aliae septem stellae ad caudam leonis in triangulo conlocatae quas crines berenices esse conon samius mathematicus et callimachus dicit cum ptolomaeus berenicen ptolomaei et arsinoes filiam sororem suam duxisset uxorem et paucis post diebus asiam obpugnatum profectus esset uouisse berenicen si uictor ptolomaeus redisset se crinem detonsuram quo uoto damnatam crinem in ueneris arsinoes zephyritidis posuisse templo eumque postero die non conparuisse quod factum cum rex aegre ferret ut ante diximus conon mathematicus cupiens inire gratiam regis dixit crinem inter sidera uideri  conlocatum et quasdam uacuas a figura septem stellas ostendit quas esse fingeret crinem hanc berenicen nonnulli cum callimacho dixerunt equos alere et ad olympia mittere consuetam fuisse alii dicunt hoc amplius ptolomaeum berenices patrem multitudine hostium perterritum fuga salutem petisse filiam autem saepe consuetam insiluisse in equum et reliquam copiam exercitus constituisse et complures hostium interfecisse reliquos in fugam coniecisse pro quo etiam callimachus eam magnanimam dixit eratosthenes autem dicit et uirginibus lesbiis dotem quam cuique relictam a parente nemo solueret iussisse reddi et interea constituisse petitionem uirgo hanc hesiodus iouis et themidis filiam dicit aratus autem astraei et aurorae filiam existimari quae eodem tempore fuerit cum aurea saecula hominum et eorum principem fuisse demonstrat quam propter diligentiam et aequitatem iustitiam appellatam neque illo tempore ab hominibus exteras nationes bello lacessitas esse neque nauigio quemquam usum sed agris colendis uitam agere consueuisse sed post eorum obitum qui sint nati eos minus officiosos magis auaros coepisse fieri quare minus iustitiam inter homines esse uersatam de  nique causam peruenisse usque eo dum diceretur aeneum genus hominum natum itaque iam non potuisse pati amplius et ad sidera euolasse sed hanc alii fortunam alii cererem dixerunt et hoc magis non conuenit inter eos quod caput eius nimium obscurum uidetur nonnulli eam erigonen icari filiam dixerunt de qua supra diximus alii autem apollinis filiam ex chrysothemi natam et infantem parthenon nomine appellatam eamque quod parua interierit ab apolline inter sidera conlocatam scorpius hic propter magnitudinem membrorum in duo signa diuiditur quorum unius effigiem nostri libram dixerunt sed omnino totum signum hac de causa statutum existimatur quod orion cum uenaretur et in eo exercitatissimum se esse confideret dixisse etiam dianae et latonae se omnia quae ex terra oriantur interficere ualere quare terram permotam scorpionem misisse qui eum interficeret demonstratur iouem autem utriusque animum admiratum scorpionem inter astra conlocasse ut species eius hominibus documento esset ne quis  eorum aliqua re sibi confideret dianam autem propter studium orionis petisse ab ioue ut idem illi beneficium daret petenti quod terrae ultro tribuisset itaque eum ita constitutum ut cum scorpius exoriatur occidat orion sagittarius hunc complures centaurum esse dixerunt alii autem hac de causa negauerunt quod nemo centaurus sagittis sit usus hic autem quaeritur cur equinis cruribus sit deformatus et caudam habeat ut satyri dicunt enim nonnulli hunc esse crotum nomine euphemes musarum nutricis filium ut ait sositheus tragoediarum scriptor eum domicilium in monte helicone habuisse et cum musis solitum delectari nonnumquam etiam studio uenationis exerceri itaque pro merita diligentia magnam laudem adsecutum nam et celerrimum in siluis et acutissimum in musis factum esse pro quo studio illius petisse musas ab ioue ut in aliquo astrorum numero deformaretur itaque iouem fecisse at cum omnia illius artificia uno corpore uellet significare crura eius equina fecisse quod equo multum sit usus et sagittas adiunxisse ut ex his et acumen et celeritas  esse uideretur caudam satyricam in corpore fixisse quod iam non minus hoc croto musae quam liber satyris sit delectatus ante huius pedes stellae sunt paucae et in rotundo deformatae quam coronam eius ut ludentis abiectam nonnulli dixerunt capricornus huius effigies similis est aegipani quem iuppiter quod cum eo erat nutritus in sideribus esse uoluit ut capram nutricem de qua ante diximus hic etiam dicitur cum iuppiter titanas obpugnaret primus obiecisse hostibus timorem qui panikos appellatur ut ait eratosthenes hac etiam de causa eius inferiorem partem piscis esse formatione et quod muricibus hostes sit iaculatus pro lapidum iactatione aegyptii autem sacerdotes et nonnulli dicunt poetae cum complures dei aegypto conuenissent repente peruenisse eodem typhona acerrimum giganta et maxime deorum hostem quo timore permotos in alias figuras se conuertisse mercurium factum esse ibim apollinem autem quae threicia auis uocatur dianam aeluro simulatam quibus de causis aegyptios ea genera uiolari non sinere demonstrant quod deorum ima  gines dicantur eodem tempore pana dicunt in flumen se deiecisse et posteriorem partem corporis effigiem piscis alteram autem hirci fecisse et ita a typhone profugisse cuius cogitatum iouem admiratum inter sidera effigiem eius fixisse aquarius hunc complures ganymedem esse dixerunt quem iuppiter propter pulchritudinem corporis ereptum parentibus deorum ministrum fecisse existimatur itaque ostenditur ut aquam aliquo infundens hegesianax autem deucaliona dicit esse quod eo regnante tanta uis aquae se de caelo profuderit ut cataclysmus factus esse diceretur eubulus autem cecropem demonstrat esse antiquitatem generis commemorans et ostendens antequam uinum traditum sit hominibus aqua in sacrificiis deorum usos esse et ante cecropem regnasse quam uinum sit inuentum pisces diognetus erythraeus ait quodam tempore uenerem cum cupidine filio in syriam ad flumen euphraten uenisse eodem loco repente typhona de quo supra diximus adparuisse uenerem autem cum filio in flumen se proiecisse et ibi figuram piscium forma mutasse quo facto periculo esse liberatos itaque postea syros qui in his locis sunt  proximi destitisse pisces esitare quod uereantur eos capere ne simili causa aut deorum praesidia inpugnare uideantur aut eos ipsos captare eratosthenes autem ex eo pisce natos hos dicit de quo posterius dicemus cetus de hoc dicitur ut a neptuno sit missus ut andromedam interficeret de qua ante diximus sed quod a perseo sit interfectus propter inmanitatem corporis et illius uirtutem inter sidera conlocatus eridanus hunc alii nilum complures etiam oceanum esse dixerunt qui autem nilum uolunt uocari propter magnitudinem eius et utilitatem aequissimum esse demonstrant praeterea quod infra eum quaedam stella sit clarius ceteris lucens nomine canopos appellata canopos autem insula flumine adluitur nilo lepus hic dicitur orionis canem fugere uenantis nam cum ut oportebat eum uenatorem finxissent uoluerunt etiam significare aliqua de causa itaque leporem ad pedes eius fugientem  finxerunt quem nonnulli a mercurio constitutum dixerunt eique datum esse praeter cetera genera quadrupedum ut alios pareret alios haberet in uentre qui autem ab hac causa dissentiunt negant oportere tam nobilem et tam magnum uenatorem de quo et ante in scorpionis signo diximus oportere fingi leporem uenari callimachum quoque accusari quod cum dianae scriberet laudes eam leporum sanguine gaudere et eos uenari dixisset itaque oriona cum tauro decertantem fecerunt leporis autem hanc historiam memoriae prodiderunt apud antiquos in insula lero nullum leporem fuisse sed ex eorum ciuitate adulescentium quemdam studio generis inductum ab exteris finibus leporem feminam praegnantem adtulisse et ad eius partum diligentissime administrasse itaque cum peperisset compluribus eius ciuitatis studium incidisse et partim pretio partim beneficio mercatos omnes lepores alere coepisse ita non longo interuallo tantam multitudinem leporum procreatam ut tota insula ab his occupata diceretur quibus cum ab hominibus nihil daretur in semina eorum impetu facto omnia comederunt quo facto incolae calamitate adfecti cum fame forent oppressi communi consilio  totius ciuitatis uix denique eos ex insula abegisse dicuntur itaque postea leporis figuram in astris constituisse ut homines meminissent nihil esse tam exoptandum in uita quin ex eo plus doloris quam laetitiae capere posterius cogerentur orion hunc hesiodus neptuni filium dicit ex euryale minois filia natum concessum autem ei ut supra fluctus curreret ut in terra quemadmodum iphiclo datum dicitur ut supra aristas curreret neque eas infringeret aristomachus autem dicit quemdam hyriea fuisse thebis pindarus autem in insula chio hunc autem cum iouem et mercurium hospitio recepisset petisse ab his ut sibi aliquis liberorum nasceretur itaque quo facilius petitum inpetraret bouem inmolasse et his pro epulis adposuisse quod cum fecisset poposcisse iouem et mercurium quod corium de boue foret detractum et quod fecerant urinae in corium infudisse et id sub terra poni iussisse ex quo postea natum puerum quem hyrieus e facto uriona nomine appellaret sed uenustate et consuetudine factum esse ut orion uocaretur hic dicitur thebis chium uenisse et ibi oenopionis filiam meropen per uinum cupiditate incensus  conpressisse pro quo facto ab oenopione excaecatus et de insula eiectus existimatur lemnum ad uulcanum peruenisse et ab eo quemdam ducem cedaliona nomine accepisse quem collo ferens dicitur ad solem uenisse et ab eo sanatus ut se ulcisceretur chium reuertisse oenopiona autem a ciuibus sub terra custoditum esse quem postquam se inuenire posse desperaret orion in insulam cretam peruenisse et ibi uenari coepisse cum diana et ei polliceri quae supra diximus et ita ad sidera peruenisse nonnulli autem aiunt oriona cum oenopione prope nimia coniunctum amicitia uixisse et quod ei uoluerit suum studium in uenando probare dianae quoque pollicitum quae supra diximus et ita interfectum alii dicunt cum callimacho cum dianae uim uoluerit adferre ab ea sagittis esse confixum et ad sidera propter uenandi consimile studium deformatum istrus autem dicit oriona a diana esse dilectum et paene factum ut ei nupsisse existimaretur quod cum apollo aegre ferret et saepe eam obiurgans nihil egisset natantis orionis longe caput solum uideri conspicatus contendit cum diana eam non posse sagittam mittere ad id quod nigrum in mari uideretur  quae se cum uellet in eo studio maxime artificem dici sagitta missa caput orionis traiecit itaque eum cum fluctus interfectum ad litus eiecisset et se eum diana percussisse plurimum doleret multis eius obitum prosecuta lacrimis inter sidera statuisse existimatur sed quae post mortem eius diana fecerit in eius historiis dicemus canis hic dicitur ab ioue custos europae adpositus esse et ad minoa peruenisse quem procris cephali uxor laborantem dicitur sanasse et pro eo beneficio canem munere accepisse quod illa studiosa fuerit uenationis et quod cani fuerat datum ne ulla fera praeterire eum posset post eius obitum canis ad cephalum peruenit quod procris eius fuerat uxor quem ille ducens secum thebas peruenit ibi erat uulpes cui datum dicebatur ut omnes canes effugere posset itaque cum in unum peruenissent iuppiter nescius quid faceret ut istrus ait utrosque in lapidem conuertit nonnulli hunc canem orionis esse dixerunt et quod studiosus fuerit uenandi cum eo canem quoque inter astra conlocatum alii autem icari canem esse dixerunt de quo ante diximus quae multa proposita suos habent auctores  sed canis habet in lingua stellam unam quae ipsa canis appellatur in capite autem alteram quam isis suo nomine statuisse existimatur et sirion appellasse propter flammae candorem quod eiusmodi sit ut praeter ceteras lucere uideatur itaque quo magis eam cognoscerent sirion appellasse procyon hic ante maiorem canem exoriri uidetur sed a nonnullis orionis esse existimatur hac etiam de causa procyon est appellatus sed isdem omnibus historiis quibus superior canis adnumeratur argo hanc nonnulli propter celeritatem argo dixerunt graece appellatam alii quod argus eius fuerit inuentor hanc autem primam in mari fuisse complures dixerunt et hac re maxime stellis esse figuratam hanc nauem factam pindarus ait in magnesiae oppido cui demetrias est nomen callimachus autem in isdem finibus ad apollinis actii templum quod argonautae proficiscentes statuisse existimantur in eo loco qui pagasae uocatur ideo quod nauis argo ibi primum conpacta dicitur quod  est graece pagasai homerus hunc eumdem locum in thessaliae finibus esse demonstrat aeschylus autem et nonnulli aiunt a minerua quamdam materiam loquentem eodem esse coniunctam sed huius non tota effigies inter astra uidetur diuisa enim est a puppi usque ad malum significans ne homines nauibus fractis pertimescerent centaurus hic dicitur nomine chiron saturni et philyrae filius esse qui non modo ceteros centauros sed homines quoque iustitia superasse aesculapium et achillem nutrisse existimatur pietate igitur et diligentia effecit ut inter astra numeraretur apud hunc hercules cum deuerteretur et simul cum chirone sedens sagittas consideraret fertur una earum decidisse supra pedem chironis et ita eum interfecisse alii autem dicunt centaurum miratum quod tam breuibus sagittis tam magna corpora centaurorum interfecerit ipsum contendere arcum conatum itaque ex eius manu sagittam prolapsam in pedem eius incidisse pro qua re iuppiter eius misertus inter sidera eum constituit cum hostia quam supra aram tenens immolare uidetur hunc alii pholon esse centaurum dixerunt eum qui haruspicio praeter  ceteros plurimum ualuisset itaque ad aram cum hostia uenire iouis uoluntate figuratum ara in hac primum dii existimantur sacra et coniurationem fecisse cum titanas obpugnare conarentur eam autem cyclopas fecisse ab ea consuetudine homines dicuntur instituisse sibi ut cum aliquam rem efficere cogitarent prius sacrificarent quam agere incepissent hydra in qua coruus insidere et crater positus existimatur de qua hanc habemus memoriae proditam causam coruus apollinis tutela usus eo sacrificante missus a fonte aquam puram petitum uidit arbores complures ficorum inmaturas eas exspectans dum maturescerent in arbore quadam earum consedit itaque post aliquot dies coctis ficis et a coruo compluribus earum comesis exspectans apollo coruum uidit cum cratere pleno uolare festinantem pro quo admisso eius dicitur quod diu moratus sit apollinem qui coactus mora corui alia aqua est usus hac igitur ignominia eum adfecisse ut quamdiu fici coquerentur coruus bibere non possit ideo quod  guttur habeat pertusum illis diebus itaque cum uellet significare sitim corui inter sidera constituit cratera et subposuit hydram quae coruum sitientem moraretur uidetur enim rostro caudam eius extremam uerberare ut tamquam sinat se ad crateram transire istrus autem et complures dixerunt coronida phlegyae filiam fuisse hanc autem ex apolline aesculapium procreasse sed postea ischyn elati filium cum ea concubuisse quod cum uideret coruus apollini nuntiasse qui cum fuerit antea candidus apollinem pro incommodo nuntio eum nigrum fecisse et ischyn sagittis confixisse de cratera autem hanc historiam phylarchus scribit in chersoneso quae confinis est troiae ubi protesilai sepulcrum statutum complures dixerunt urbs elaeusa nomine dicitur in qua demophon quidam cum regnaret incidit eorum finibus repentina uastitas et ciuium interitio miranda qua re demophonta permotum ferunt misisse ad apollinis oraculum quaerentis remedium uastitatis responso autem dato ut quotannis una de nobilium genere uirgo diis penatibus eorum immolaretur demophon omnium  filias praeter suas sorte ductas interficiebat usque dum cuidam ciuium loco nobilissimo eorum nato perdoluit inceptum demophontis qui negare coepit de sua filia se passurum sortiri nisi eodem regis filiae essent coniectae quo facto rex permotus illius filiam sine sorte ductam interfecit quod mastusius nomine uirginis pater instanti tempore simulauit se patriae causa non aegre ferre factum potuisset enim postea sorte ducta nihilominus interire quod paulatim dies regi in obliuionem perduxit itaque cum se prope amicissimum regi uirginis pater ostendisset sollemne sacrificium se habere dixit eumque et filias eius ad id conficiendum inuitauit qui nihil aliter futurum suspicatus filias ante misit ut ipse occupatus in re ciuili postea ueniret quod cum exoptanti mastusio accidisset filias eius interfecit et sanguinem earum cum uino in cratere mixtum aduenienti regi pro potione dari iussit qui cum filias desideraret et quid his factum esset rescisset mastusium cum cratere in mare proici iussit quo facto mare quo ille est proiectus memoriae causa mastusium  mare uocatum est portus autem adhuc crater appellatur quem antiqui astrologi stellis deformarunt ut homines meminissent maleficium neminem temere lucrari posse neque obliuionem inimicitiarum fieri solere nonnulli cum eratosthene dicunt eum cratera esse quo icarus sit usus cum hominibus ostenderet uinum alii autem dicunt dolium esse quo mars ab oto et ephialte sit coniectus piscis qui notius appellatur hic uidetur ore aquam excipere a signo aquarii qui laborantem quondam isim seruasse existimatur pro quo beneficio simulacrum piscis et eius filiorum de quibus ante diximus inter astra constituit itaque syri complures pisces non esitant et eorum simulacra inaurata pro diis penatibus colunt de hoc et ctesias scribit reliquum est nobis dicere de stellis quinque quas complures ut erraticas ita planetas  graeci dixerunt quarum una est iouis nomine phaenon quem heraclides ponticus ait quo tempore prometheus homines finxerit hunc pulchritudine corporis reliquos praestantem fecisse eumque subprimere cogitare neque ioui ut ceteros reddere et cupidinem ioui nuntiasse quo facto missum mercurium ad phaenonta persuasisse ut ad iouem ueniret et inmortalis fieret itaque eum inter astra conlocatum secunda stella dicitur solis quam alii saturni dixerunt hanc eratosthenes a solis filio phaethonta appellatam dicit de quo complures scripserunt ut patris inscienter curru uectus incenderet terras quo facto ab ioue fulmine percussus in eridanum deiectus est et a sole inter sidera sit perlatus tertia est stella martis quam alii herculis dixerunt ueneris sequens stellam hac ut eratos  thenes ait de causa quod uulcanus cum uxorem uenerem duxisset et propter eius obseruantiam marti copia non fieret ut nihil aliud adsequi uideretur nisi sua stella ueneris sidus persequi a uenere inpetrauit itaque cum uehementer amor eum incenderet significans e facto stellam pyroenta appellauit quarta stella est ueneris lucifer nomine quam nonnulli iunonis esse dixerunt hunc eumdem hesperum appellari multis traditum est historiis hic autem omnium siderum maximus esse uidetur nonnulli hunc aurorae et cephali filium dixerunt pulchritudine multos praestantem ex qua re etiam cum uenere dicitur certasse ut etiam eratosthenes dicit eum hac de causa ueneris appellari et exoriente sole et occidente uideri quare ut ante diximus iure hunc et luciferum et hesperum nominatum quinta stella est mercurii nomine stilbon sed haec est breuis et clara haec autem mercurio data existimatur quod primus menses instituerit et peruiderit siderum cursus euhemerus autem uene  rem primam ait sidera constituisse et mercurio demonstrasse praeterea ostenditur circulus quidam in sideribus candido colore quem lacteum esse nonnulli dixerunt eratosthenes enim in mercurio dicit infanti puero insciam iunonem dedisse lac sed postquam rescierit eum maiae filium esse reiecisse eum ab se ita lactis profusi splendorem inter sidera apparere alii dixerunt dormienti iunoni herculem subpositum et experrectam id quod supra diximus fecisse alii autem herculem propter nimiam auiditatem multitudinem lactis adpetisse neque in ore continere potuisse quod ex ore eius profusum circulum significasse alii dicunt quo tempore ops saturno lapidem pro partu adtulit iussisse ei lac praebere quae cum pressisset mammam profuso lacte circulum deformatum quem supra demonstrauimus nos autem omnium corporum deformationem dicere instituimus  liber tertius igitur incipiemus a polo boreo protinus dicere quo utraeque arctoe nixae uehuntur arctico circulo clausae et ita conlocatae ut alternis unaquaeque earum resupinata caput alterius tegere uideatur ita tamen ut caput eius quae superior fuerit ad caudam inferioris contendat harum maior in extremo circulo pedes habet fixos praeterea habet in capite stellas septem omnes obscuras in utrisque auribus binas in humero claram unam in pede nouissimo duas in summo interscapilio unam in crure de posterioribus primo unam in pede priore duas in cauda ipsa tres ita totius sideris stellae sunt omnino xxi minor autem habet in stationis unoquoque loco stellas singulas clare lucentes et supra caudam tres omnino septem sed in prioribus caudae stellis una est infima quae polus appellatur ut eratosthenes dicit per quem locum ipse mundus existimatur uersari reliqui autem duo choreutae dicuntur quod circum polum uersantur  draco inter duas arctos conlocatus uidetur corporis sinu facto arctum minorem ita concludere ut paene pedes eius tangere uideatur cauda autem flexa caput maioris adtingere et suo capite tamquam reducto circulum arcticum tangens corpus ut in spiram conplicari et si quis diligentius adtenderit uidere poterit caput draconis ad maioris ursae regionem caudae conlocatum hic habet in utroque tempore stellas singulas in oculis singulas in mento unam et toto corpore reliquo passim dispositas decem ita ut omnino sit stellarum quindecim arctophylax huius manum sinistram circulus arcticus includit ita ut neque occidere neque exoriri uideatur ipse autem positus ab arctico circulo ad aestiuum definitur inclinatus in longitudinem dextro pede aestiuo circulo nixus huius humeros et pectus a reliquo corpore diuidit circulus qui per utrosque polos transiens tangit arietem et chelas hic quod cum tauro et geminis orientibus et cancro et leone occidit ideo sero occidere dicitur quo magis erectus a pedibus peruenit ad terram at  plagius exoriens citius cum chelis uidetur habet autem in manu sinistra stellas quattuor quae numquam occidere dicuntur in capite stellam unam in utroque humero singulas in utraque mamma singulas sed clariorem dextram et sub ea alteram obscuram et in cubito dextro claram unam in zona unam clarius ceteris lucentem haec stella arcturus appellatur in utrisque pedibus singulas quae omnino sunt quattuordecim coronam humero sinistro prope contingere arctophylax uidetur qui autem engonasin dicitur dextri pedis calce coniungit haec cancro et leone exoriente occidere cum scorpione exoriri perspicitur habet autem stellas nouem in rotundo dispositas sed ex his tres clarius ceteris lucentes engonasin hic positus inter duos circulos arcticum et aestiuum utrisque pedibus et dextro genu quem ante diximus arcticum circulum finit ita tamen ut dextro pede prioribus digitis circulum terminet sinistro autem toto caput draconis obprimere conetur humeris autem uelut sustinens circulum aestiuum et manu dextra proiecta tangens  laeuam autem e regione ad sinistrum genu porrigens aequali interuallo circuli aestiui et genus sinistri hic occidens capite prius quam reliquo corpore deuenit ad terram qui cum totus occidit occidit ut pendere pedibus ex arctico circulo uidetur exoriens ante pedibus quam reliquis membris habet autem in capite stellam unam in sinistro brachio unam in utroque humero singulas clare lucentes in manu sinistra unam in dextro cubito alteram in utroque latere singulas sed clariorem in sinistro in dextro femine duas in genu unam in poplite unam in crure duas in pede unam quae dicitur clara in sinistra manu quattuor quas pellem leonis esse nonnulli dixerunt sunt omnes xix lyra haec posita est contra regionem eius loci qui locus est inter genu et manum sinistram eius qui engonasin uocatur cuius ipsa testudo spectat ad arcticum circulum summum autem cacumen ad polum notium contendere uidetur haec lyra uirgine exoriente occidere cum sagittario exoriri perspicitur habet autem in ipsis testudinis lateribus singulas  stellas in summis cacuminibus eorum quae in testudinem ut brachia sunt coniecta singulas in mediis isdem quos humeros eratosthenes fingit singulas in scapulis ipsius testudinis unam in ima lyra quae ut basis totius uidetur unam olor huius una ala est ad circumductionem huius circuli qui arcticus uocatur contingens extremum pedem sinistrum eius qui engonasin uocatur sinistram autem alam habet paululum extra circulum aestiuum paene coniungens pedibus pegasi aestiuus autem circulus rostrum eius a reliquo corpore diuidit cauda iungitur extrema cum capite cephei hic cum uirgine et chelis exorientibus occidens prius capite quam reliquis membris deuenit ad terram exoritur autem cum capricorno hic habet in capite stellam clare lucentem unam in collo alteram pari fulgore in utrisque pennis quinas supra caudam unam omnino habet stellas tredecim cepheus a tergo minoris arcti constitutus includitur arctico circulo a pedibus ad pectus ut praeter humeros et caput eius nihil occidere uideatur neque longe abest a flexu draconis quem capite  primum efficere uidetur cepheus autem manibus utrisque proiectis figuratus tanto dissidet interuallo a pedibus arcti minoris quantum spatium inter pedes cephei uidetur huius corpus scorpione exorto occidere cum sagittario exoriri perspicitur hic autem habet in capite stellas duas in manu dextra unam item in cubito obscuram unam in sinistra manu et humero singulas in dextro humero unam in zona quae medium eius diuidit corpus tres stellae clarae uidentur in latere dextro obscura una in sinistro genu duae in utrisque pedibus singulae supra pedes stellae quattuor hic totus omnino est stellarum undeuiginti cassiepia sedens in siliquastro conlocata est cuius sedilis et ipsius cassiepiae pedes positi sunt in ipsa circumductione circuli qui arcticus uocatur effigies autem corporis ad aestiuum circulum peruenit quem capite et dextra manu tangit hanc prope mediam diuidit circulus is qui lacteus appellatur proxime cephei signum conlocatam haec occidens cum scorpione oriente capite cum sedili resupina ferri perspicitur exoriri autem cum sagittario huius in capite stella ostenditur una in utroque humero  una in papilla dextra clara una in lumbis magna una in sinistro femine duae in genu una in pede primori dextro una in quadrato quo sella deformatur una in angulis utrisque singulae clarius ceteris lucentes haec igitur est omnino stellarum tredecim andromeda proxime cassiepiam supra caput persei breui interuallo dissidente conlocata perspicitur manibus diuersis uincta ut antiquis historiis est traditum cuius caput equi pegasi uentri coniungitur eadem enim stella et umbilicus pegasi et andromedae caput appellatur huius medium pectus et manum sinistram circulus aestiuus diuidit occidit autem cum pisce de duobus secundo quem andromedae subiectum brachio supra diximus exoriente libra et scorpione capite prius quam reliquo corpore perueniens ad terram exoritur autem cum piscibus et ariete haec ut supra diximus habet in capite stellam clare lucentem unam in utroque humero unam in cubito dextro unam in ipsa manu unam in sinistro cubito unam in brachio unam in manu alteram in zona tres supra zonam quattuor in utroque genu unam in pedibus autem binas ita omnino est stellarum uiginti  perseus huius sinistrum crus et humerum laeuum circulus aestiuus a reliquo corpore diuidit ipse manu dextra arcticum circulum tangit dextro pede caput aurigae premere uelut currens uidetur idem occidens sagittario et capricorno exorto inclinatus ad caput uersus cum ariete et tauro rectus exoritur habet autem in utroque humero stellam unam in manu dextra clare lucentem unam qua falcem tenere dicitur quo telo gorgona interfecit in sinistra alteram qua caput gorgonis tenere existimatur habet praeterea in uentre stellam unam in lumbis alteram in dextro femine unam ad genu unam in tibia unam in pede unam obscuram in sinistro femine unam et in genu alteram in tibia duas in sinistra manu quod gorgonis caput uocatur stellas quattuor omnino est stellarum undeuiginti caput eius et falx sine sideribus apparet hunc aratus cum diceret inter sidera kekonismenon figuratum acceperunt complures eum puluerulentum dicere quod minime conuenit posse inter sidera etiam puluerulentum apparere quod si esset  dignior erat orion cui idem adscriberetur primum quod adsidue est uenatus et semper in terra fuit deinde quod adhuc inter sidera uenari uidetur perseus autem qui adsidue uolaret non potest puluerem habere quid igitur est cum uellet aratus eum currentem obscure significare usus aeoliorum consuetudine eum kekonismenon dixit aeolii enim cum uolunt aliquem decurrere significare apokonisse dicunt id quod aratus uult demonstrare non ut illum uolantem adsidue puluerulentum dicat quod a multis perperam est intellectum heniochus autem circulo aestiuo genuum fine praeterea ab humero sinistro usque ad zonam diuiditur ab eo quem supra lacteum orbem diximus huius dexter pes tauri sinistro cornu stella coniungitur una manibus ut lora tenens figuratur cuius in humero sinistro capra in manu autem duo haedi duabus stellis formati dicuntur totus autem pedibus persei subiectus caput habens contra ursae maioris aspectum hic occidere sagittarii et capricorni exortu  uidetur exoriri autem ophiucho et engonasin occidentibus habet praeterea in capite stellam unam in utroque humero unam sed in sinistro clariorem quae capra uocatur in utroque cubito unam in manu duas quae haedi appellantur stellis prope occidentibus ficti ophiuchus inclinatus a capite ut qui resupinari uidetur manibus anguem tenere figuratus huius autem humeri aestiuo circulo diuiduntur a reliquo corpore ipse genuum fine ab aequinoctiali circulo terminatur pede sinistro premens oculos dextro autem testudini scorpionis innixus anguis autem qui ab eo tenetur prope extremo ore coronam contingit medium ut praecingens ophiuchum a cauda breuior quam superiore corpore qua manus sinistra ipsius signi figuratur ita tamen ut extrema cauda circulum aequinoctialem cum aquilae cauda iungat occidens exortu geminorum cancri leonis peruenit ad terram exoriens autem cum scorpione et sagittario apparet hic habet in capite stellam unam in utroque humero singulas in sinistra manu  tres in dextra quattuor in lumbis duas in utroque genu singulas in dextro crure unam in utroque pede singulas sed clariorem in dextro itaque est omnino stellarum septemdecim anguis autem habet in summo capite duas sub capite quattuor uno loco omnes ad manum ipsius ophiuchi sinistram duas sed quae maxime ad corpus eius accedit clariorem et in dorso anguis ad ipsam corporis coniunctionem quinque et in prima curuatura caudae quattuor in secunda caput uersus habet stellas sex ita est omnino trium et uiginti stellarum sagitta inter duos circulos aestiuum et aequinoctialem supra aquilae signum posita diuiditur ab eo circulo qui utroque polo subiectus ad cancrum et capricornum peruenit huius acumen ad equi pedum regionem spectat altera pars ad humeros ophiuchi tendit haec occidit uirginis ortu oritur autem cum scorpione habet omnino stellas quattuor quarum una in principio materiae altera in medio duae reliquae in eo loco quo ferrum solet adfigi diuersae uidentur  aquila ala dextra non multum extra circulum aequinoctialem prodire sinistra autem non longe a capite ophiuchi figurata uidetur praeterea rostrum eius a reliquo corpore diuidit circulus quem supra diximus a cancro ad capricornum peruenire media autem finitur ab eo quem supra lacteum orbem demonstrauimus esse haec occidit exorto leone exoritur autem cum capricorno habens in capite stellam unam in utraque penna singulas in cauda unam delphinus non longe ab aquilae signo figuratus incuruatione caudae nouissimae tangit aequinoctialis circuli circumductionem capite prope coniungens equi pegasi rostrum hic exoritur cum sagittarii posteriore parte occidit autem cum uirgo exorta est a capite habet autem in capite stellas duas supra caput ad ceruicem uersus duas ad ea quae in uentre uelut pennae uidentur habet stellas tres in scapulis unam in cauda duas omnino est stellarum nouem  equus arcticum circulum spectans pedibus aestiuo orbe niti extremo ore caput delphini tangere uidetur aquarii manum dextram ceruice sua coniungens et utrisque piscibus clausus quos in duodecim signis postea demonstrabimus huius in stellis corpus apparet usque ad umbilicum deformatum qui occidit cum pisce de duobus primo qui supra tergum eius est fixus exoritur cum aquario toto et cum pisce cum quo occidit et manu aquarii dextra hic habet in rostro stellas duas obscuras in capite unam in maxilla unam in utrisque auribus singulas in ceruicibus quattuor obscuras sed maxime lucet quae capiti proxima apparet in humero claram unam in pectore unam in interscapilio unam in umbilico nouissimam unam quae andromedae caput uocatur in genibus utrisque singulas in utrisque poplitibus singulas ita est omnino stellarum duodeuiginti deltoton autem in triangulum deformatur aequis lateribus duobus uno breuiore sed prope aequali reliquis inter aestiuum et aequinoctialem  circulum supra caput arietis non longe ab andromedae dextro crure et persei manu sinistra conlocatum cum ariete toto occidens exoriens autem cum eiusdem dimidia priore parte habet stellam in unoquoque angulo unam nunc protinus duodecim signorum figurationem dicemus quorum est princeps aries aries in aequinoctiali circulo consistens caput ad exortum habens conuersum occidens a primis pedibus et exoriens caput infra triangulum quod supra diximus tenens conlocatum pedibus prope coniungens caput pistricis habet autem in capite stellam unam in cornibus tres in ceruice duas in pede priore de primis unam in interscapilio quattuor in cauda unam sub uentre tres in lumbis unam in pede posteriore unam omnino est stellarum septemdecim taurus ad exortum signorum dimidia parte conlocatus ut incipere genua deficere ad terram  uidetur caput eodem habens adtentum genua eius a reliquo corpore diuidit circulus aequinoctialis cornu sinistrum ut supra diximus coniungitur cum dextro pede eius qui auriga appellatur inter huius finitionem corporis et arietis caudam stellae sunt septem quas uergilias nostri graeci autem pliadas appellauerunt hic auersus occidit et exoritur habet autem in cornibus singulas stellas sed in sinistro clariorem in utrisque oculis singulas in fronte media unam ex quibus locis cornua nascuntur singulas quae septem stellae hyades appellantur etsi nonnulli quas duas diximus nouissime stellas negauerunt esse ut omnino hyades essent quinque praeterea in sinistro genu priore habet stellam unam et supra ungulam unam in dextro genu unam et in interscapilio tres nouissimam earum ceteris clariorem in pectore unam quae sunt omnino praeter uergilias duodeuiginti gemini ab aurigae dextra parte supra oriona conlocati uidentur ita tamen ut orion inter taurum et geminos sit constitutus capita eorum diuiduntur  a reliquo corpore circulo eo qui aestatem definire supra est dictus ut conplexa corpora inter se tenentes occidunt directi a pedibus exoriuntur autem inclinati ut iacentes sed de his qui cancro est proximus habet in capite stellam unam claram in utrisque humeris singulas claras in dextro cubito unam in genibus utrisque singulas in pedibus utrisque primoribus singulas alter autem in capite unam in sinistro humero unam in dextro humero alteram in utrisque mammis singulas in dextro genu unam in sinistro genu unam in pedibus utrisque singulas et infra sinistrum pedem unam quae propous appellatur cancer hunc medium diuidit circulus aestiuus ad leonem et ad exortus spectantem paululum supra caput hydrae conlocatum occidentem et exorientem posteriore corporis parte hic autem habet in ipsa testa stellas duas quae asini uocantur de quibus ante iam diximus in dextris pedibus singulas obscuras in sinistro primo pede duas et in secundo duas obscuras in tertio unam in quarto primo unam obscuram in ore unam in ea quae chela dexterior dicitur tres similes non grandes in sinistra similes duas omnino est stellarum septemdecim  leo spectans ad occasum supra corpus hydrae a capite qua cancer instat usque ad mediam partem eius constitutus medius aestiuo circulo diuiditur ut sub ipso orbe priores pedes habeat conlocatos occidens a capite et exoriens hic habet in capite stellas tres in ceruicibus duas in pectore unam in interscapilio tres in media cauda unam in extrema alteram sub pectore duas in pede priore unam claram in uentre claram unam et infra alteram magnam in lumbis unam in posteriore genu unam in pede posteriore unam claram omnino est stellarum undeuiginti uirgo infra pedes bootis conlocata capite posteriorem partem leonis dextra manu circulum aequinoctialem tangit at inferiorem corporis partem supra coruum et hydrae caudam habere perspicitur occidens capite prius quam ceteris membris huius in capite est stella obscura una utrisque in humeris singulae in utrisque pennis binae quarum una stella quae est in dextra penna ad humerum defixa protrughthr uocatur praeterea habet in utrisque manibus  singulas stellas quarum una quae est in dextra manu maior et clarior ea cum spicis esse dicitur in ueste autem habet passim dispositas stellas decem et in utrisque pedibus singulas ita est omnino stellarum undeuiginti scorpius huius prior pars quae chelae dicuntur ita premuntur ab aequinoctiali circulo ut eum sustinere uideantur ipse autem pedibus ophiuchi de quo supra diximus subditus extrema cauda circulum hiemalem contingere uidetur neque longe est ab eo signo quod pro hostia centaurus ferre perspicitur occidit autem inclinato corpore exoritur autem erectus a chelis hic habet stellas in his quae chelae dicuntur in unaquaque earum binas e quibus primae sunt clariores praeterea habet in fronte stellas tres quarum media est clarissima in interscapilio tres in uentre duas in cauda quinque in acumine ipso quo percutere existimatur duas ita est omnino stellarum undeuiginti sagittarius autem spectans ad occasum centauri corpore figuratur uelut mittere incipiens sagittam a pedibus usque ad humeros in hiemali cir  culo conlocatus ita ut caput solum eius extra eum circulum quem supra diximus adparere uideatur cuius arcus lacteo circulo medius diuiditur ante pedes huius est quaedam corona stellis effecta de qua prius diximus hic praeceps occidit exoritur directus habet autem in capite stellas duas in arcu duas in sagitta unam in dextro cubito unam in manu priore unam in uentre unam in interscapilio duas in cauda unam in priore genu unam in pede unam in inferiore genu unam in poplite unam omnino quindecim corona autem centauri est stellarum septem capricornus ad occasum spectans et totus in zodiaco circulo deformatus cauda et toto corpore medius diuiditur ab hiemali circulo subpositus aquarii manu sinistra occidit praeceps exoritur autem directus sed habet in naso stellam unam infra ceruices unam in pectore duas in priore pede unam in priore eodem alteram in interscapilio septem in uentre quinque in cauda duas omnino est stellarum uiginti  aquarius pedes habet in hiemali circulo defixos manum autem sinistram usque ad capricorni porrigens tergus dextra iubam pegasi prope coniungens spectat ad ortum qui cum ita sit figuratus necesse est corpore eum prope resupinato uideri effusio aquae peruenit ad eum piscem qui solitarius figuratur de quo posterius dicemus sed aquarius et occidit et exoritur capite prius quam reliquis membris hic habet in capite stellas duas obscuras in utrisque humeris singulas magnas in sinistro cubito unam grandem in manu priore unam in utrisque mammis singulas obscuras in lumbo interiore unam in utrisque genibus singulas in dextro crure unam in utrisque pedibus singulas omnino quattuordecim effusio aquae cum aquali ipso stellarum est triginta sed in his omnibus prima et nouissima clara uidetur pisces horum alter notius alter boreus appellatur ideo quod unus eorum qui boreus dicitur  inter aequinoctialem et aestiuum circulum sub andromedae brachio conlocatus et arcticum polum spectans constituitur alter autem est in zodiaco circulo extremo sub scapulis equi non longe ab aequinoctiali circulo conlocatus spectans ad occasum hi pisces quibusdam stellis ut lineola ab arietis pede primo coniunguntur quorum inferior ante occidere et exoriri uidetur habet autem stellas septemdecim et boreus omnino duodecim coniunctio eorum habet ad aquilonem spectans stellas tres ad alteram partem tres ad exortum tres in commissura tres omnino duodecim horum coniunctionem quae a pede arietis primo notatur aratus graece sundesmon upouranion cicero nodum caelestem dicit qui utrique uolunt significare eum nodum non solum piscium sed etiam totius sphaerae esse quo enim loco circulus ab arietis pede mesembrinos dicitur qui meridiem significet et quo loco is circulus mesembrinos coniungitur et transit aequinoctialem circulum in ipsa coniunctione circulorum nodus piscium significatur quare eum non modo piscium sed etiam caelestium nodum uerum appellauerunt pistrix a cauda media diuiditur ab hiemali  circulo spectans ad exortus rostro prope posteriorem arietis pedem iungens huius priorem partem corporis quae spectat ad exortus prope adluere flumen eridanus uidetur haec occidit exorto cancro et leone exoritur autem cum tauro et geminis sed habet in extrema cauda stellas duas obscuras ab eo loco usque ad reliqui corporis curuaturam quinque sub uentre sex omnino tredecim eridanus a sinistro pede profectus orionis et perueniens usque ad pistricem rursus diffunditur ad leporis pedes et protinus ad antarcticum circulum tendit huius figurationem hiemalis circulus diuidit ab eo loco quo prope coniungitur ceto hic scorpione et sagittario exorto occidere exoriri autem cum geminis et cancro uidetur habet autem stellas in prima curuatura tres in secunda tres item in tertia usque ad nouissimam septem omnino est stellarum tredecim lepus autem infra sinistrum pedem orionis per hiemalem circulum fugiens et ab eo inferiore parte  corporis diuisus occidit sagittario exorto oritur cum leone habet autem stellas in utrisque auribus singulas in corpore passim dispositas duas in pedibus prioribus singulas ita sunt omnino sex orion hunc a zona et reliquo corpore aequinoctialis circulus diuidit cum tauro decertantem conlocatum dextra manu clauam tenentem et incinctum ense spectantem ad occasum et occidentem exorta scorpionis posteriore parte et sagittario exoriente cum cancro autem toto corpore pariter exsurgentem hic habet in capite stellas tres claras in utrisque humeris singulas in dextro cubito obscuram unam in manu similem unam in zona tres in eo quo gladius eius deformatur tres obscuras in utrisque genibus singulas claras in pedibus singulas sunt omnino septemdecim canis leporem fugientem consequens posterioribus pedibus diuiditur ab hiemali circulo pedem dextrum orionis paene suo capite coniungens capite ad occasum spectans sed caput ad aequinoctialem circulum tendit occidens oriente sagittario exoriens autem cum cancro hic canis habet in lingua  stellam unam quae stella canis appellatur in capite autem alteram quam nonnulli sirion appellant de quo prius diximus praeterea habet in utrisque auribus singulas stellas obscuras in pectore duas in pede priore tres in interscapilio tres in sinistro lumbo unam in pede posteriore unam in pede dextro unam in cauda quattuor omnino undeuiginti procyon hic in lacteo circulo defixus pedibus aequinoctialem circulum tangit spectat ad occasum ut inter geminos et cancrum constitutus qui quod ante maiorem canem exoritur procyon est appellatus hic autem occidit exorto capricorno exoritur cum leone sed omnino est stellarum trium argo huius puppis hiemalem circulum et maioris canis caudam contingens inferiore parte nouissimae nauis inclinata antarcticum circulum tangit occidens sagittario et capricorno exorto ut in mari conlocata exoriens autem cum uirgine et chelis haec habet in puppi stellas quattuor ad singula gubernacula ad primum stellas quinque ad alterum quattuor circum carinam quinque et sub reiectu quinque ad malum tres ita tota est stellarum xxui quae quare non sit tota in mundo conlocata prius diximus  centaurus hic ita figuratur ut in antarctico circulo niti pedibus humeris hiemalem sustinere uideatur capite prope caudam hydrae coniungens hostiam dextra manu tenens supinam quae pedibus et extremo ore circulum hiemalem tangit inter eum et antarcticum orbem conlocata centauri autem crura a reliquo corpore diuidit circulus qui lacteus uocatur hic spectans ad ortus signorum totus occidit aquario et piscibus exortis oritur autem cum scorpione et sagittario habet autem stellas supra caput tres obscuras in utrisque humeris singulas claras in cubito sinistro unam in manu unam in medio pectore equino unam in prioribus poplitibus utrisque singulas in interscapilio quattuor in uentre duas claras in cauda tres in lumbo equino unam in genibus posterioribus singulas in poplitibus singulas omnino uiginti quattuor hostia autem habet in cauda stellas duas in pede de posterioribus primo unam et inter utrosque pedes unam in interscapilio unam claram et in priore parte pedum unam infra alteram in capite tres dispositas omnino decem  ara prope antarcticum circulum tangens inter hostiae caput et scorpionis caudam extremam conlocatur occidens arietis exortu exoriens cum capricorno haec habet in summo cacumine turibuli quod formatur stellas duas et in imo alteras duas omnino quattuor hydra trium signorum longitudinem occupans cancri leonis uirginis inter aequinoctialem et hiemalem circulum conlocatur ita tamen ut caput eius contendens ad id signum quod procyon uocatur et totius hydrae prope quarta pars inter aestiuum et aequinoctialem circulum uideatur cauda autem extrema paene centauri caput tegens sustinet coruum in dorso rostro corpus eius tundentem et toto corpore ad cratera tendentem qui satis longo dissidente interuallo prope inter leonem et uirginem constitutus uidetur inclinatior ad caput hydrae quae occidit aquario et piscibus ortis oritur autem cum his signis de quibus supra diximus habet autem in capite stellas tres in prima a capite curuatura sex sed earum nouissimam claram in secunda curuatura tres in tertia quattuor in quarta duas in  quinta usque ad caudam nouem omnes obscuras numero uiginti septem coruus autem habet in gutture stellam unam in penna duas infra pennam ad caudam uersus duas in utrisque pedibus singulas omnino septem supra primam a capite curuaturam crater positus habet in labris stellas duas infra autem ansas duas obscuras in medio cratere duas ad fundum duas ita fiunt omnino octo piscis autem qui notius dicitur inter hiemalem et antarcticum circulum media regione conlocatus spectare ad exortum uidetur inter aquarium et capricornum ore excipiens aquam quae funditur ab aquario hic occidit oriente cancro exoritur autem cum piscibus sed est stellarum omnino duodecim quae ad figurationem siderum pertinent ad hunc finem nobis erunt dicta reliqua protinus dicemus  liber quartus quoniam in initio sphaerae circuli quinque quomodo efficerentur ostendimus neque eos corpore siderum notauimus et si duo nouissimi nihil ad solis cursum pertinent hoc est arcticus et antarcticus de mediis tribus dicemus sed quoniam aratus quattuor circulis sphaeram plurimum ualere dicit neque eorum aperte quemquam demonstrat uoluntatem nostram apertius ostendemus et quemadmodum in initio fecimus a boreo polo dicemus igitur aestiuum circulum unum de quattuor esse dicemus qui qerinos tropikos uocatur quo circulo aestatem confieri demonstrauimus et si nonnemo dubitat quare non utrique circuli hoc est aestiuus et hiemalis uno nomine appellentur ideo quod quem nos aestiuum diximus nonnullis hiemalis fiat et quo circulo hiemem effici diximus eo circulo aliis aestas sit qui si uoluerint intellegere id ad nostram conlocationem mundi esse demonstratum qui inter  aestiuum circulum et arcticum sumus constituti non ad illorum sphaeram qui ab hiemali circulo antarcticum habitantes nobis antipodes dicuntur facilius ad nostram accesserint uoluntatem si quis enim uoluerit eorum quos antipodas diximus quod inferiore a nobis circulo constituti uidentur sphaeram facere non inmerito nostrum hiemalem sibi aestiuum circulum finxerit aut si quis scriptor eorum mentionem faciens obscure uoluerit antipodas demonstrare et dixerit quibus in capricorno aestas summa aut in cancro hiems maxima fiat non inperita ratione acutissime dixisse uidebitur quodcumque enim nostris circulis contrarium dixerit id illis erit rectum sed ne longiore sermone praeter consuetudinem utamur ad inceptum reuertamur in aestiuo circulo de quo primum dicere instituimus haec signa siue partes eorum perspiciuntur capita geminorum aurigae genua sinistrumque persei crus et humerus sinister andromeda autem a pectore et manu sinistra diuiditur atque ita euenit ut caput eius cum toto pectore et manu dextra uideatur esse inter aestiuum et aequinoctialem circulum reliquum autem corpus inter aestiuum et arcticum  finem praeterea in eodem aestiuo circulo pedes equi pegasi positi uidentur et caput a reliquo corpore diuiditur oloris et alae sinisterioris ut uolantis pars non magna ophiuchus humeris ut circulum sustinere uidetur ex una parte id est ab aequinoctiali ex altera parte hercules pari ratione uirgo prope hunc contingens capite inter hunc et aequinoctialem circulum conlocata est ut fulgens ad austrum leo a pectore ad lumbos diuiditur ut caput eius et corporis superior a cruribus pars inter hunc et arcticum circulum uideatur inferior autem pars inter aestiuum et aequinoctialem cancer autem sic diuiditur medius ut inter oculos eius circulus traiectus existimetur in his signis et hoc ut ante diximus circulo cum uehitur sol euenit ut nobis qui hac inclinatione mundi utimur sint diei de partibus octo partes quinque noctis autem tres neque ita tamen ut ex horologiis sed ex sphaerae ratione cum enim sphaeram ita constitueris ut circulus is qui arcticus uocatur semper appareat antarcticus autem numquam exoriatur atque ita sphaera constituta si uoles circulum aestiuum diuidere in partes octo ex his inuenies partes quinque in sphaera apparere tres autem infra tamquam sub terra esse  at aliquis dixerit cur sphaerae circulos diuidamus in partes octo potius quam duodecim aut quot libuerit alias partes hic non sphaeram sed se fallere hac ratione inuenietur fere si enim fecerit ex aestiuo circulo partes duodecim ex his partes septem et dimidium partis apparere quattuor autem et dimidium sub terra inueniet esse itaque euenit ut cum ad septem partes addita dimidia sit xii simili ratione ad partes quattuor accedat pars dimidia et fiant supra terram partes septem et dimidium partis reliquum autem sub terra quod est partes quattuor et dimidium igitur oportet intellegere ut non inminutis partibus et dimidiis fiat sed certis numeris conficiatur ut euenit in partibus octo praeterea quoniam sphaera diuisa in partes triginta euenit ut ab aestiuo circulo ad hiemalem sint partes octo nimirum certe eos circulos diuidemus in partes octo praeterea quoniam ab aestiuo circulo ad aequinoctialem sunt partes quattuor de triginta et rursus ab aequinoctiali circulo ad hiemalem de partibus triginta partes quattuor et ita nihilominus aequinoctialis ipse per  se circulus medius diuiditur ut dimidia pars eius sit sub terra de partibus octo partes quattuor et totidem supra et tota ratio ad octauam partem perueniat non dubium est quin recte diuidatur in partes octo praeterea cum sol per hos circulos currens iter annuum conficere uideatur et ab omnium signorum octaua parte ut posterius dicemus incipiat exoriri et ad aliud signum transire neque ulla alia parte signi utatur recte ipsi quoque circuli diuiduntur in partes octo praeterea cum septem sidera ad eumdem statum reuertantur ut quibusdam placuit ut cuiusmodi dies hodiernus fuerit in solis aut lunae tempestate eiusdem modi octauo anno sit futurus uere sphaera quoque diuiditur in partes octo praeterea cum uideamus octauo quoque die eiusdem sideris horam primam aut quamlibet denique esse et cuius hodie fuerit hora prima eiusdem octauam quoque futuram uerissimum est ipsam quoque sphaeram mundi unde horae sumuntur diuidi in partes octo sed ne reliqua praetermittamus in hoc occupati ad propositum reuertamur secundus ab aestiuo aequinoctialis est circulus in quo haec signa et partes eorum perspici possunt aries totus omnibus pedibus innixus uidetur  hunc autem aratus omnium siderum celerrimum esse demonstrat etiam minore arcto quae breui spatio uertitur praestare id quid uelit esse sic poterimus uel facillime intellegere cum sit enim maximus circulus aequinoctialis in sphaera inque eo aries ut ad fixus uideatur quomodocumque fuerint figurae corporum conlocatae ut ad eumdem locum perueniant necesse est semel uerti sphaeram quod cum fiat et aries in maximo circulo et eodem tempore ad locum quo reliqua sidera perueniat necesse est eum celerrimum dici sed nos ad circuli definitionem ueniemus et reliqua dicemus in eodem tauri genua ut fixa perspiciuntur et si nonnulli ita finxerunt ut uno genu hoc est dextro nixus sinistro prope contingere uideatur de hoc in medio relinquemus sed in eodem circulo zona orionis ut ipso circulo praecinctus existimetur hydra flexu a capite primo ut ceruicibus erectis cancrum contingere uideatur et ex inferiore corpore hydrae crater cum coruo uelut fixus esse circulo conspicitur item paucae stellae chelarum eodem adiunguntur ophiuchi genua eodem circulo a reliquo corpore diuiduntur aquila sinisteriore penna  paene contingens figurata est eodemque circulo caput pegasi cum ceruicibus nititur his corporibus signorum aequinoctialis circulus finitur quo sol cum peruenit bis uno anno conficit aequinoctium hoc est in ariete et chelis in hac enim parte sphaerae et uer et autumnus confieri existimatur ita ut uer sit in ariete autumnus in priore parte scorpionis quod signum nonnulli libram dixerunt per hunc circulum transiens sol ab ariete ad chelas efficit sex mensium diem his locis qui intra arcticum uidentur orbem noctem autem his qui antarctico circulo sunt clausi quare magis his locis nemo potest durare et rursus ab autumno usque ad uer hoc est a chelis usque ad arietem perueniens efficit his locis sex mensibus perpetuis diem in quibus ante noctem demonstrauimus e contrario autem noctem his qui boreo polo sunt proximi sed de hoc ante diximus neque enim mirum est hac conlocatione sphaerae id euenire erecto enim boreo polo neque umquam occidente euenit ut corpora quoque quae ei proxima sunt circulo sero occidere uideantur id ex hoc intellegere licebit cum in his partibus sphaerae habitetur quae pars est ab aestiuo circulo ad orbem qui arcticos uocatur et de arctico circulo hoc est de duabus ursis et dracone caput draconis maxime niti ipso circulo uideatur ita ut is qui engo  nasin uocatur inter aestiuum et arcticum conlocatus caput draconis premere intellegatur quicumque ut ante diximus ad ipsum caput draconis habitant ita longo die utuntur ut ne tertia quidem horae pars in unaquaque nocte his obtingat itaque aratus ait keinh pou kefalh th neisetai hxi per akrai misgontai dusies te kai antolai allhlhsin idem cicero dicit quod caput hic paulum sese subitoque recondit ortus ubi atque obitus parte admiscentur in una de hoc homerus quoque in odyssea ita breuem noctem esse dicit ut pastores cum alii exigant alii reducant pecus possent alius alium audire cum unus propter noctem pecus reducat alter propter lucem exigat sed nos ad propositum reuertamur tertius ab aestiuo circulo qui hiemalis uocatur his corporibus et eorum partibus finitur nam medium capricornum diuidens et pedes aquarii per caudam pistricis ut traiectus uidetur diuidit etiam leporem fugientem a cruribus et quadam parte corporis et canis sequentis pedes et nauis ipsius puppim centaurique ceruices a reliquo corpore diuidit scorpionis extrema cauda quod acumen uocatur  eodem circulo coniungitur sagittarii arcus eodem orbe deformatur huius orbis infra terram sunt de partibus octo partes quinque supra terram autem tres itaque fit breuior dies nocte ut ante demonstrauimus quartum circulum zodiacum esse aratus demonstrat de quo ante iam diximus et posterius dicemus sed aratus non ut reliqui astrologi ab ariete duodecim signa demonstrat hoc est uere incipiente sed a cancro hoc est ipsa aestate nos autem quoniam ab ariete incipimus ita protinus dicemus in hoc enim circulo sic duodecim signa figurantur aries taurus gemini in his tribus signis uer demonstratur et aequinoctium uernum cancer leo uirgo in his signis maxime aestas conficitur sed sol incipit a uirgine iam transire ad aequinoctium autumnale chelae scorpius sagittarius in his tribus signis autumnus efficitur et aequinoctium autumnale capricornus aquarius pisces in his tribus signis sol hiemem conficere demonstratur etsi nulla sunt duodecim signa sed undecim ideo quod scorpio magnitudine sui corporis duorum locum occupat signorum e quibus prior pars chelae reliqua autem scorpio uocatur priores enim astrologi cum  omnes res ad duodecim partes reuocarent ut menses et horas et latitudinem signorum itaque et signa per quae res omnes significantur duodecim uoluerunt esse sed quoniam septem circulis in prooemio propositis de quattuor circulis mentionem fecimus ne septem ex ordine demonstratis aliquid a nobis obscurius dictum uideatur sed de septem superant tres arcticus antarcticus et ille qui lacteus uocatur itaque de his dicere incipiemus arcticum igitur orbem sustinet caput draconis cum reliqua corporis parte cepheus autem pectore suo circulum iungit eodem orbe nituntur et pedes maioris ursae praeterea sedile cassiepiae cum pedibus eius nititur ipso circulo et dextra planta genuque sinistro et pedis prioribus digitis is qui engonasin uocatur et manus sinistra bootis exteriore parte circuli peruenit coniuncta ad antarcticum autem circulum peruenit extrema nauis argo pedesque centauri posteriores adiunguntur priores autem paene contingere et ara  uidetur prope adfixa et eridani fluminis extrema significatio reliquum est nobis definire quem supra lacteum orbem demonstrauimus is enim diuidit oloris extremam sinistram pennam quae extra aestiuum peruenit finem praeterea transit manum dextram persei et ab humero sinistro aurigae perueniens sub manum eius dextram et geminorum genua et pedes eius signi quod procyon uocatur hinc diuidens aequinoctialem et aestiuum circulum tangit extremum finem mali qui in argo naui defixus uidetur deinde rursus reuertens genua centauri diuidit a reliquo corpore et extremam caudam terminat scorpionis et arcum medium sagittarii et aquilae dimidiam partem per eius transiens pennas quoniam de huiuscemodi rebus exposuimus ordine mundi rationem et quemadmodum moueatur protinus dicemus et in duodecim signorum exortu quae deinde corpora consequantur et quae perueniant ad occasum conuenit nobis mundum ab exortu ad occasum uerti ideo quod uidemus stellas exorientes ad occidentem conuerti sic enim primum poterimus scire qui sint exortus et qui oc  casus simul enim nostrum aliquis adstiterit contra exorientem necesse est arctos nobis a sinistris partibus esse cum id ita fiat illud quoque necesse est ut omnia a dextris partibus exorta in sinistris occidere uideantur de quo et ante diximus igitur cum uideamus stellas exoriri et occidere necesse est mundum quoque cum stellis uerti sed nonnulli aiunt nihilominus id euenire posse ut stante mundo stellae exoriantur et occidant quod fieri non potest si enim stellae uagae feruntur neque mundus ipse uertitur non possunt corpora stellis figurata incolumia aut certa permanere illud enim uidemus in toto mundo stellas erraticas esse quinque neque harum cursum quemquam posse definire aratum ipsum negare se difficiles earum cursus interpretari posse quomodo igitur cum quinque stellas nemo possit obseruare tot milia quisquam possit peruidere nisi qui permittit hoc cursu stellarum posse nihilominus figuras corporum permanere quod si non est tota sphaera ad inritum reuocabitur quicumque enim sphaeram fecerit non poterit efficere ut sphaera stante nihilominus stellae uersentur illud etiam uidemus in extrema cauda draconis  stellam esse quae in se uertatur et in eodem loco constet quod si omnes stellae uagae feruntur hanc quoque loco moueri necesse est quod non euenit igitur necesse est mundum quoque non stellas uerti quoniam ostendimus mundum cum stellis potius quam stellas per se uerti nunc reliqua dicemus cum enim traditum sit nobis prius noctem quam diem fieri noctem dicemus umbram terrae esse eamque obstare lumini solis etsi nonnulli dixerunt id solis cursu euenire et cum peruenerit ad eum locum ubi occidere dicatur ibi montium magnitudine a nobis lumen auerti solis et iam noctem uideri quod si ita sit nimirum eclipsin solis uerius quam noctem dixerimus sed aliter esse ex ipsa sphaera intellegere licebit horizon enim diuidens ea quae uidentur et quae non apparent ita definit sphaeram ut semper sex signa de duodecim in hemisphaerio uideantur supra terram sex autem signa sint infra sub terra igitur cum in uno eorum sol nixus ferri uideatur ab eo circulo qui horizon uocatur exoritur itaque incipit lucere cum nihilominus ipse mundus uertatur cum reliquis signis sed quo facilius intellegatur so  lem esse ponamus in ariete a quo duodecim signa instituimus numerare igitur cum sol sit in ariete exoriente dies est qui cum uertente se mundo peruenit ad eum circulum qui mesembrinus uocatur efficit diei partem dimidiam sed sic etiam facilius intellegitur et rursus ab eodem ariete incipiemus cum aries est exortus praeter eum haec signa sunt in superiore hemisphaerio pisces aquarius capricornus sagittarius scorpio horum cum tria signa occiderint hoc est scorpius sagittarius capricornus et exorta sint tria signa quae arietem sequuntur hoc est taurus gemini cancer tum fieri dimidium diem necesse est et arietem peruenire ad eum quem mesembrinum esse circulum supra diximus cum autem cum reliquis signis ipse aries occidit et exortus est leo uirgo tum chelae exoriuntur et in superiore hemisphaerio uehuntur quae cum occiderint rursus aries exortus efficiet lucem sed ne in dubium ueniat cum ariete occidente dixerimus chelas exoriri quid de reliquis signis sine sphaera possit intellegi sic inuenietur in quocumque signo sol fuerit exoriens quodcumque ab eo signo septimo loco fuerit id noctu primum exorietur et  ita conficiet cursum mundus enim ipse semel in die ac nocte uerti uidetur itaque euenit ut ipsa signa duodecim semel in die ac nocte uideri possint sed ne solis cursus de quibus postea sumus dicturi potius quam quod ante coepimus enumeremus ad inceptum reuertamur diximus enim principium esse mundi noctem deinde diem inter noctem et diem praeter umbram terrae nihil interesse arbitramur sed quoniam supra signorum et corporum exortus instituimus ad hoc perueniemus igitur uertente se mundo per utrosque polos et axem quem supra dimensionem sphaerae diximus esse et ita sphaera conlocata ut unus polus semper sit supra terram alter numquam exoriatur necesse est arctos quoque et reliqua corpora quae sunt in arctico circulo numquam occidere reliqua autem omnia exoriri et occidere quod inferiora sunt ab eo circulo quem numquam occidere diximus id enim posse fieri haec edocet causa uidemus caput extremum draconis quod maxime arcticum extra circulum prominet quodam tempore ita occidere existimatur ut exortus cum occasu permisceatur ut et ante diximus si autem pars aliqua occidere de summo circulo uidetur necesse est omnia quae sunt  inferiora exoriri et occidere igitur conuenit nobis sidera uertente mundo occidere et exoriri praeterea hac inclinatione caeli cum unus circulus ita sit erectus ut numquam occidat alter ita sit terrae subiectus ut numquam exoriatur quicumque circuli fuerint in sphaera hoc est ab aequinoctiali ad polum qui boreus appellatur nullus erit eorum qui non maiorem partem circumductionis habeat supra terram qui autem ab aequinoctiali fuerint circulo ad eum polum qui notius appellatur omnes inferiorem partem maiorem habebunt quam superiorem et quanto magis ad polum notium accesserint hoc maiorem partem sub terra habere perspicientur et quanto magis ad boreum finem uenerint hoc maiorem partem circuli supra terram tenere uidebuntur quo enim erectior ipse polus fuerit hoc magis et circuli eius rectiores uidebuntur quod cum ita sit si duo sidera simul fuerint orta unum ab arctico alterum ab antarctico circulo serius occidet id sidus quod ab arctico circulo fuerit exortum ideo quod maiorem habet circumductionem sphaerae quam quod a notio polo est ortum si autem simul occiderint serius exorietur id signum quod ab antarctico fuerit exortum ideo quod tota illa conlocatio mundi maiorem partem habet sub terra quam illa pars quae in boreo polo est finita et non modo signa quae sunt ad arcticum fi  nem conlocata praestant iis corporibus aut serius occidunt et ante exoriuntur quam ea quae notio polo depinximus sed ipsa quoque corpora inter se dissentiunt ut si quod inferius sit signum et id cum superiore exoriatur hoc tamen serius occidat e contrario itaque si qua sunt signa ab aequinoctiali circulo ad notium polum figurata horum si qua signa pariter exorta fuerint citius occident quam ea quae proxime polum accedunt euenit etiam ut non modo quae simul sunt exorta sidera ex his serius occidant quae proxime arcticum circulum sunt conlocata sed etiam si qua eorum ante exorta fuerint quae sunt ad notium polum finita tamen ante occidant quam ea corpora quae in boreo polo figurata esse supra demonstrauimus ideo quod maiore circumductione sphaerae utuntur ea corpora quae ab aequinoctiali circulo ad arcticum finem sunt constituta igitur ostendimus qua inclinatione mundi sphaera sit constituta nunc ad duodecim signa reuertemur et quorum exortu quae de reliquis corporibus occidant aut oriantur commemorabimus et initium ab ariete faciemus  arietis exortu sinistra pars andromedae prouenire ara autem occidere uidetur cum eodem sidere exoritur et persei caput usque ad umbilicum ut dubium uideatur zona eius utrum usque extremo ariete an tauro primum exoriente prodeat ad lucem tauro autem exorto quae prius dubia fuerunt omnia sunt certa nam et ara supra memorata omnino occidit et perseus totus est ortus et aurigae caput cum reliquo corpore dumtaxat ad sinistrum pedem uidetur et pistrix a cauda exoriens perspicitur hoc signo primum occidere bootes uidetur etsi cum quattuor signis occidit neque tamen totus ad terram potest peruenire nam manus eius sinistra circulo arctico conclusa neque oritur neque occidit geminis exorientibus tota iam pistrix et fluminis eridani prior pars apparet et orion exoriri uidetur occidit autem ophiuchus a pedibus genuum fine cancer exoriens obscurat dimidiam partem coronae pistricisque caudam et notium piscem et caput cum reliquo corpore ad umbilicum eius qui engonasin uocatur ophiuchum a genibus ad humeros et anguem totum praeter caput et ceruicem quae ex aestiuo circulo tendit ad coronam booten prope totum terra tenet tectum exoritur autem et orionis corpus ad zonam et eridanus totus apparet  exortu leonis reliqua pars occidit coronae cum capite et ceruicibus anguis et ophiucho et aquila tota engonasin autem qui uocatur eius praeter sinistrum genu et pedem nihil apparet et bootes totus obscuratur exoritur autem caput hydrae cum lepore toto et procyon cum pedibus prioribus canis maioris et aquila tota uirgo autem exoriens non pauca sidera obscurat nam statim lyra occidit cum sagitta et delphino et oloris a capite corpus ad caudam prope occidit et fluminis prior pars et equi caput cum ceruicibus exoritur autem hydra fine crateris et canis totus et nauis argo fine totius ueli chelis exorientibus uidetur et bootes exoriens totus et tota nauis apparet argo hydraque praeter cacumen extremum caudae quod est sub terra exoritur etiam genu et sura eius dextra qui engonasin uocatur hunc eadem nocte occidere et exoriri licet uidere reliquum autem corpus cum scorpionis et sagittarii prouenit parte praeterea cum chelis exoritur cauda centauri occidit reliquum pegasi corpus et oloris extrema cauda et andromedae caput cum umbilico pegasi et pistrix reliquo corpore ad ceruices  ut caput eius solum uideatur et caput cephei pendens ad pistricis occasum cum manibus et humeris peruenit ad terram scorpione exoriente duae partes fluminis occidunt et reliquum corpus andromedae cum capite ceti occidit etiam cepheus capite ad humeros quae pars est extra arcticum circulum constituta obscuratur etiam cassiepia resupina occidens exoritur autem corona quae ante centauri pedes iacere existimatur et reliquum corpus hydrae quod caudae reliquum esse supra diximus prouenit etiam et corpus centauri quod equina figura uidetur et ipsius hominis caput et hostia quam tenere eum supra diximus denique ad id corpus qua fine pedes eius sunt priores ophiuchi autem dumtaxat caput exoritur et ipsius anguis caput quod est contra coronam sagittarium exorientem ophiuchus totus exoriens insequitur et anguis qui ab eo tenetur caput eius qui engonasin uocatur et sinistra manus eiusdem deinde lyra tota cum cephei capite et humeris exit ad lucem occidit autem canis maior cum orione toto et lepore et aurigae superiore parte corporis praeterea caput et pedes eius occidit etiam totus perseus praeter crus et pedem dextrum argo  autem puppim solam relinquens peruenit ad terram capricornus exoriens haec sidera ad terram premere uidetur reliquam figuram nauis et signum quod procyon uocatur eodem tempore et reliquum corpus occidit persei exoritur autem olor cum aquila et sagitta et ara quam proximam esse notio polo diximus aquarius exoriens ad dimidiam partem corporis equi pedes secum de terra ducit et caput cum ceruice pegasi at contra centaurus a cauda ad humeros uirilis corporis occidit cum hydrae capite et ceruicibus piscibus exorientibus occidit reliquum hydrae corpus et ipse centaurus exoritur autem piscis qui notius uocatur et andromedae dextra pars corporis sic igitur orientibus duodecim signis reliqua corpora occidere et exoriri uidentur sed ut ante diximus nunc protinus de solis cursu dicemus necesse est enim solem aut ipsum per se moueri aut cum mundo uerti uno loco manentem quod si maneret necesse erat eodem loco occidere et exoriri a quo pridie fuerat exortus quemadmodum signa eodem loco semper oriuntur et occidunt praeterea si ita esset necesse erat dies et noctes omnes aequales esse ut quam longus hodiernus dies fuerit  tam longus semper sit futurus item nox simili ratione semper aequalis permaneat quod quoniam non est illud quoque necesse est cum uideamus esse dies inaequales et solem alio loco hodie occasurum et alio heri occidisse si igitur aliis locis occidit et oritur necesse est eum moueri non stare solem autem contra mundi motum currere sic possumus intellegere euenit enim ut duabus in causis sidera non possimus uidere quarum una est cum abierint infra terram nostrum quoque effugere conspectum ita ut inferiori hemisphaerio ostendi dicuntur altera autem est ratio quod propter fulgorem solis et uim maximam luminis sidera obscurentur siue quod stellis obsistit ne candor earum ad nostros perueniat adspectus siue sui magnitudine luminis officit oculis nostris ne praeter eius ignem aliam rem superiorem perspiciamus quod magis ueri simile uidetur neque enim solis ignem eiusmodi uidemus cuiusmodi reliquos ignes intellegimus sed ita lumen auertit nostrum ut ipse quoque nobis non igneus sed albus uideatur esse praeterea in unaquaque nocte undecim signa necesse est apparere ideo quod uno signo sol ipse nixus iter conficere uidetur cuius figuram corporis ipse suo lumine obscurat cum eo enim signo et occi  dere et exoriri uidetur nonnulli dicunt nos duodecim signa dumtaxat hac ratione perspicere posse si in eius signi prima nouissimaue parte consistat habent enim duodecim signa partes eiusdemmodi ut unumquodque eorum in longitudine habeat partes triginta in latitudine autem partes duodecim itaque euenit ut in longitudine signorum annus in latitudine autem singuli dies sit in prima parte signi nihilominus nos reliquum corpus eius signi uidere posse nonnulli dicunt ut simili ratione et si fuerit in extrema parte signi quod fieri non potest nam cum sol sit in qualibet parte signi et exoriatur ita magnum uidetur habere fulgorem ut omnia sidera obscuret illud tamen potest euenire ut cum sol sit in prima parte signi et occidat reliquum corpus eius signi appareat sed certius et uerius est undecim signa quam duodecim apparere posse praeterea quaeritur quare sol contra mundi inclinationem currens uideatur cum ipsa sua sphaera occidere et uerti nam si sol contra siderum occasum non curreret de ariete ad pisces non ad taurum transiret exoriri etenim ante pisces quam aries et occidere perspiciuntur et ita mundus uerti uidetur ut  prius pisces quam aries occidant igitur diebus triginta sol in ariete currens et eius corpus obscurans sic dumtaxat apparet sol ut ex eo loco quo aries ante exoriri uideatur et post dies triginta sol uideatur ab eodem loco surgere ex quo loco taurus ante oriri uidebatur igitur apparet solem ab ariete ad taurum transire quod si ita est necesse est eum contra mundi inclinationem currere quare autem euenit ut ante diximus quod uidetur cum mundo sol uerti eius similis haec est causa ut si quis in nauiculae rostro sedens hinc quaerat ad puppim transire et nihilominus ipsa nauis iter suum conficiat ille quidem uidebitur contra nauiculae cursum ire sed tamen eodem peruenit quo nauis hoc autem sic etiam facilius intellegetur si nauem diuiseris in partes trecentas sexaginta quemadmodum sol diebus trecentis sexaginta simul mundum transigit eodem modo ut ante diximus si nauis sit diuisa et in una parte de trecentis sexaginta constituatur quilibet eorum nauis autem habet unius diei cursum ille quidem contra nauem ire sed cum ea ad locum definitum peruenire intellegetur non enim extra nauem est qui a rostro ad puppim tran  sit sed ipsa naui continetur item sol cum per ipsum mundum iter conficiat et eo contineatur uidetur contra mundum ire sed cum eo peruenit ad occasum cum enim mundus trecenties et sexagies se conuerterit tunc sol iter annuum conficit quoniam de sole quae uisa sunt nobis utilissima esse litteris mandauimus nunc de luna dicemus etsi alia conati perscribere uelut natura uoluminis ad hoc loci deuenimus ne nonnullis incaute huius rationem relinquentes aut propter magnum laborem defecisse aut inscientia superati non ualuisse persequi uideamur nos autem non illorum existimationis timendae causa persequi instituimus sed consuetudinis nostrae rationem demonstrasse et quod alterius quaeri uolumen hoc perlecto noluimus nec tamdiu rem cogitatam scriptam aliorum ad desiderium adducere praeterea cum reliqua omnia diligentissime persecuti fuerimus alienum uidetur esse nos non eamdem persequi causam quare sicut ante diximus ad inceptum reuertamur et ut necessario totidem uerbis de luna ac sole dicere uideamur dicemus ita lunam per alios exor  tus et occasus necesse est moueri non stare idque facilius quam de sole licet intellegere neque enim tam magnus ardor eius est ut obficiat oculis nostris neque ut sol dies triginta unoquoque signo uehitur ut difficile sit intellectu quanta particula luminis aut ipsius signi superesse uideatur cum ad aliud transierit signum luna enim cum diebus triginta duodecim signa percurrat licet intellegere duobus diebus et sex horis lunam in uno signo esse hanc autem cum a sole lumen accipiat et ita nobis lucere uideatur non est ueri simile de tam multis causis potius eam stare quam moueri si enim suo lumine uteretur illud quoque sequebatur eam semper aequalem esse oportere nec die tricesimo tam exilem aut omnino nullam uideri cum enim totum transegerit cursum sol autem ad aliud transire signum intellegatur praeterea si suo lumine uteretur huius numquam eclipsin fieri oportebat sed ne dubium fiat quare solis eclipsis fieri possit qui utrisque lumen dare supra sit dictus lunae autem non facile fiat cum alieno lumine utatur eius haec uerissima ut arbitramur est causa luna enim cum ex toto mundo et omnibus stellis maxime terrae proxima uideatur et ad acies nostras  perueniat et quodam tempore currens perueniat ad eumdem locum signi quo sol uehitur obscurare lumen eius a nostro conspectu uidetur hoc autem maxime euenit die nouissimo cum luna transierit in duodecim signa et sol ad aliud signum transire uideatur et proxima fiat illi quod euenire sic etiam potest intellegi ut si quis alicui manum planam ad oculos admouerit quanto magis sic fecerit hoc minus ille uidere poterit et quanto longius ab eo discesserit hoc magis illi omnia poterunt apparere simili ratione cum luna ad solis locum peruenit tunc proxima ei uidetur esse et radios eius obturare ut lumen eicere non possit cum autem luna ab eo loco discesserit tunc sol lumen eicit et ita ad corpora nostra adicit lunae autem eclipsis sic euenit cum prope una dimensione sit luna cum abierit sol sub terram dumtaxat hoc modo ut per mediam terram si quid directum traieceris contingere possit solem sub terra lunam autem supra terram quod cum ita euenit necesse est solis radios propter magnitudinem terrae ita esse dimissos ut lumen eius quo luna lucet non possit ad eam peruenire et ita existimatur fieri eclip  sis lunae quae si suo lumine uteretur licebat ne apparere quidem umquam solem ideo quod luna nihilominus luceret sic autem accipit lumen ut luceat cum sol uenerit per terras sed non ut aliquem locum conclusiorem et non totumque spatium impleat lumine si quis nostrum steterit in eo loco quo maxime sol lucet reliquis partibus lumen a sole accipiens praebebit id in luna fieri inuenitur eam solis lumine accepto reuibratione lucere nonnulli existimant cum dicitur sol in ariete aut in quolibet signo esse eum supra ipsas stellas arietis iter facere qui autem hac ratione utuntur longe a uera ratione errant nam neque sol neque luna proxime sidera apparent hac etiam de causa nonnulli septem stellas erraticas finxerunt adiungentes eodem solem et lunam quod cum quinque stellis feruntur luna enim proxime terram est itaque diebus triginta totum mundum existimatur transire  id hac euenit ratione ut si quis intra circulum zodiacum fecerit circulos et eos hoc interuallo finxerit ut terra sit in medio et a terra unam mensionem fecerit ad lunam quam graeci tonon appellauerunt hunc autem quia non certum spatium potuerunt dicere tonon dixerunt igitur abest luna a terra tonum unum hac re igitur quod breuissimo circulo deuehitur diebus triginta ad primum peruenit signum ab hoc circulo abest circulus tonum dimidium quo circulo mercurii stella uehitur itaque diebus triginta ad alterum signum transiens tardius ab hoc circulo abest alter tonum dimidium quo loco ueneris stella iter suum dirigit tardiorem conficiens cursum quam mercurii stella transit enim ad aliud signum diebus  triginta supra huius stellam solis est cursus qui abest ab hespero stella quae est ueneris tonum dimidium itaque cum inferioribus pariter peruolans anno uno duodecim signa percurrit tricesimo die ad aliud transiens signum supra solem igitur et eius circulum martis est stella quae abest a sole tonum dimidium itaque dicitur diebus sexaginta ad aliud signum transire supra hunc circulum iouis est stella quae abest a martis tonum dimidium itaque anno uno transit ad alterum signum nouissima stella saturni quae maximo uehitur circulo haec autem abest a ioue tonum itaque annis triginta duodecim signa percurrit et tamen ab ipsorum siderum corporibus saturnus abest tonum unum et dimidium hac igitur ratione potes scire neque solem neque lunam contingere stellas et nihilominus per zodiacum circulum uerti hinc etiam possumus intellegere lunam minorem esse quam solem omnia enim quae proxima sunt nobis maiora necesse est esse quam quae longo discedente interuallo uidemus  igitur lunam uidemus proxime nos esse neque eam maiorem aspectui nostro esse quam solem illud quoque necesse est cum sol non longe absit a luna et a nobis et maior uidetur si prope nos adcesserit multo maiorem futurum praeterea necesse est ut ante diximus aut nullam stellam erraticam esse aut solem cum luna pariter ut reliquas stellas errare si enim quisquam mihi potest demonstrare quinque stellarum cursum et dicere quod hodie quaeque earum ad aliud transeat signum quemadmodum de sole et luna fieri uidemus et nihilominus suum efficit cursum non est erratica si autem dubium est quod hodie transeat et ad aliud signum compari ratione cum luna feratur et suum circulum dirigat quemadmodum stellae quae sunt dubiae necesse est has quoque errare sed non euenit ut errent praesertim cum suo tempore ad cursum reuertantur igitur ne stellae quidem cum certo tempore ad suum signum reuertuntur possunt errare nisi forte uolumus accipere excusationem quod duo corpora magna facilius possint obseruari quam singulae stellae quae non certos cursus conficientes uidentur apparere  sed stellas quinque nonnulli has aiunt esse ueneris mercurii iouis solis martis e quibus esse maximam colore candido nomine hesperum et eum appellari haec stella non abest a sole longius duobus signis subter eius circulum conlocata sicut ante diximus apparens autem maxime noctu sed toto mense non plus undeuicies potest uideri sed totus hesperus incertos efficit cursus non eodem tempore ad praeteritum transiens signum secunda stella est mercurii nomine stilbon totus acuto lumine sed in aspectu non magnus hic autem a sole non longius abest signo uno qui semper eosdem cursus efficiens modo nocte prima modo autem ad solis exortus incipit apparere nonnumquam etiam perpetue signis quattuor est cum sole rediens autem cum sole non amplius est quam tertiam partem signi iouis autem stella nomine phaenon corpore est magno figura autem similis lyrae hic autem duodecim signa annis totidem transigere existimatur et unoquoque anno nusquam apparere dicitur non  minus dies triginta nec plus quadraginta sed tunc maxime obscuratur cum occidit cum sole exoriens autem apparet ante quam sol solis stella nomine phaethon corpore est magno colore autem igneo similis eius stellae quae est in humero dextro orionis hic per duodecim signa adsidue ferri uidetur nonnumquam etiam cum solis ipsius sideribus apparet modo aliis partibus adiectis circuli hanc stellam nonnulli saturni esse dixerunt redire autem ad signum annis triginta et quotannis non apparere non minus dies triginta nec amplius quadraginta reliquum est nobis de martis stella dicere quae nomine pyrois appellatur hic autem non magno est corpore sed figura similis est flammae nonnumquam autem cum ipsius solis sideribus concurrens omnia peruolat signa cedens ad primum signum non longius biennio quod ad quinque stellas adtinet ad hoc satis arbitramur dictum nunc autem demonstrabimus quibus de causis menses intercalentur quoniam tempus omne metitur die et nocte mense et anno de  quibus diem nobis definierunt quamdiu sol ab exortu ad occasum perueniat noctis autem spatium constituerunt esse quamdiu sol ab occasu rursum ad exortum reuertatur mensem autem quamdiu luna zodiacum circulum perducat annum uoluerunt esse cum sol ab aestiuo circulo redit     