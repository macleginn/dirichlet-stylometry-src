AD P   SILUINUM PRAEFATIO
Saepenumero ciuitatis nostrae principes audio culpantes modo agrorum infecunditatem   modo caeli per multa iam tempora noxiam frugibus intemperiem   quosdam etiam praedictas querimonias uelut ratione certa mitigantes   quod existiment ubertate nimia prioris aeui defatigatum et effetum solum nequire pristina benignitate praebere mortalibus alimenta   Quas ego causas   Publi Siluine   procul ab ueritate abesse certum habeo   quod neque fas sit existimare rerum naturam   quam primus ille mundi genitor perpetua fecunditate donauit   quasi quodam morbo sterilitate affectam   neque prudentis credere tellurem   quae diuinam et aeternam iuuentam sortita   communis omnium parens dicta sit   uelut hominem consenuisse   Nec post haec reor intemperantia caeli nobis ista   sed nostro potius accidere uitio   qui rem rusticam pessimo cuique seruorum   uelut carnifici   noxae dedimus   quam maiorum nostrorum optimus quisque et optime tractauerit   Atque ego satis mirari non possum   quid ita dicendi cupidi seligant oratorem   cuius imitentur eloquentiam   mensurarum et numerorum modum rimantes   placitae disciplinae consectentur magistrum   uocis et cantus modulatorem   nec minus corporis gesticulatorem   scrupulosissime requirant saltationis ac musicae rationis studiosi   iam qui aedificare uelint   fabros et architectos aduocent   qui nauigia mari concredere   gubernandi peritos   qui bella moliri   armorum et militiae gnaros   et ne singula persequar   ei studio   quod quis agere uelit   consultissimum rectorem adhibeat   denique animi sibi quisque formatorem praeceptoremque uirtutis ex coetu sapientum arcessat   sola res rustica   quae sine dubitatione proxima et quasi consanguinea sapientiae est   tam discentibus egeat quam magistris   Adhuc enim scholas rhetorum   et   ut dixi   geometrarum musicorumque   uel quod magis mirandum est   contemptissimorum uitiorum officinas   gulosius condiendi cibos et luxuriosius fercula struendi   capitumque et capillorum concinnatores non solum esse audiui   sed et ipse uidi   agricolationis neque doctores qui se profiterentur   neque discipulos cognoui   cum etiam si praedictarum artium professoribus egeret ciuitas   tamen   sicut apud priscos   florere posset res publica   Nam sine ludicris artibus atque etiam sine causidicis olim satis felices fuere futuraeque sunt urbes   at sine agri cultoribus nec consistere mortales nec ali posse manifestum est   Quo magis prodigii simile est   quod accidit   ut res corporibus nostris uitaeque utilitati maxime conueniens minime usque in hoc tempus consummationem heberet   idque sperneretur genus amplificandi relinquendique patrimonii   quod omni crimine caret   Nam cetera diuersa et quasi repugnantia dissident ab iustitia   Nisi aequius existimamus cepisse praedam ex militia   quae nobis nihil sine sanguine et cladibus alienis affert   An bellum perosis   maris et negotiationis alea sit optabilior   ut rupto naturae foedere terrestre animal homo   uentorum et maris obiectus irae   se fluctibus audeat credere semperque   ritu uolucrum   longinqui litoris peregrinus ignotum pererret orbem   An feneratio probabilior sit   etiam his inuisa   quibus succurrere uidetur   Sed ne caninum quidem   sicut dixere ueteres   studium praestantius locupletissimum quemque adlatrandi et contra innocentes ac pro nocentibus   neglectum ab maioribus   ab nobis etiam concessum intra moenia et in ipso foro latrocinium   An honestius duxerim mercenarii salutatoris mendacissimum aucupium circumuolitantis limina potentiorum   somnumque regis sui rumoribus augurantis   Neque enim roganti quid agatur intus respondere serui dignantur   An putem fortunatius ab catenato repulsum ianitore saepe nocte foribus ingratis adiacere   miserrimoque famulatu per dedecus   fascium decus et imperium   profuso tamen patrimonio   mercari   Nam nec gratuita seruitute   sed donis rependitur honor   Quae si et ipsa et eorum similia bonis fugienda sunt   superest   ut dixi   unum genus liberale et ingenuum rei familiaris augendae   quod ex agricolatione contigit   Cuius praecepta si uel temere ab indoctis   dum tamen agrorum possessoribus   antiquo more administrarentur   minus iacturae paterentur res rusticae   Nam industria dominorum cum ignorantiae detrimentis multa pensaret   nec quorum commodum ageretur   tota uita uellent imprudentes negotii sui conspici   eoque discendi cupidiores agricolationem pernoscerent   Nunc et ipsi praedia nostra colere dedignamur   et nullius momenti ducimus peritissimum quemque uillicum facere   uel si nescium   certe uigoris experrecti   quo celerius   quod ignorat   addiscat   Sed siue fundum locuples mercatus est   ex turba pedisequorum lecticariorumque defectissimum annis et uiribus in agrum relegat   cum istud opus non solum scientiam   sed et uiridem aetatem cum robore corporis ad labores sufferendos desideret   siue mediarum facultatum dominus   ex mercenariis aliquem   iam recusantem quotidianum illud tributum   qui uectigalis esse non possit     ignarum rei cui praefuturus est   magistrum fieri iubet   Quae cum animaduertam   saepe mecum retractans ac recogitans quam turpi consensu deserta exoleuerit disciplina ruris   uereor ne flagitiosa et quodam modo pudenda aut inhonesta uideatur ingenuis   Uerum cum pluribus monumentis scriptorum admonear apud antiquos nostros fuisse gloriae curam rusticationis   ex qua Quintius Cincinnatus obsessi consulis et exercitus liberator   ab aratro uocatus ad dictaturam uenerit   ac rursus fascibus depositis   quos festinantius uictor reddiderat   quam sumpserat imperator   ad eosdem iuuencos et quattuor iugerum auitum herediolum redierit   itemque C   Fabricius et Curius Dentatus   alter Pyrrho finibus Italiae pulso   domitis alter Sabinis   accepta   quae uiritim diuidebantur   captiui agri septem iugera non minus industrie coluerit quam fortiter armis quaesierat   et ne singulos intempestiue nunc persequar   cum tot alios Romani generis intuear memorabiles duces hoc semper duplici studio floruisse   uel defendendi   uel colendi patrios quaesitosue fines   intelligo luxuriae et deliciis nostris pristinum morem uirilemque uitam displicuisse   Omnes enim   sicut M   Uarro iam temporibus auorum conquestus est   patres familiae falce et aratro relictis intra murum correpsimus   et in circis potius ac theatris   quam in segetibus et uinetis manus mouemus   attonitique miramur gestus effeminatorum   quod ab natura sexum uiris denegatum muliebri motu mentiantur   decipiantque oculos spectantium   Mox deinde ut apti ueniamus ad ganeas   quotidianam cruditatem Laconicis excoquimus   et exsucto sudore sitim quaerimus   noctesque libidinibus et ebrietatibus   dies ludo uel somno consumimus   ac nosmetipsos ducimus fortunatos   quod nec orientem solem uidimus nec occidentem   Itaque istam uitam socordem persequitur ualetudo   Nam sic iuuenum corpora fluxa et resoluta sunt   ut nihil mors mutatura uideatur   At mehercules uera illa Romuli proles assiduis uenatibus nec minus agrestibus operibus exercitata   firmissimis praeualuit corporibus   ac militiam belli   cum res postulauit   facile sustinuit durata pacis laboribus   semperque rusticam plebem praeposuit urbanae   Ut enim qui in uillis intra consepta morarentur   quam qui foris terram molirentur   ignauiores habitos   sic eos   qui sub umbra ciuitatis intra moenia desides cunctarentur   quam qui rura colerent   segniores uisos   Nundinarum etiam conuentus manifestum est propterea usurpatos   ut nonis tantummodo diebus urbanae res agerentur   reliquis administrarentur rusticae   Illis enim temporibus   ut ante iam diximus   proceres ciuitatis in agris morabantur   et cum consilium publicum desiderabatur   et uillis arcessebantur in senatum   Ex quo   qui eos euocabant   uiatores nominati sunt   Isque mos dum seruatus est perseuerantissimo colendorum agrorum studio   ueteres illi Sabini Quirites atauique Romani   quamquam inter ferrum et ignes hosticisque incursionibus uastatas fruges   largius tamen condidere   quam nos   quibus diuturna permittente pace prolatare licuit rem rusticam   Itaque in hoc Latio et Saturnia terra   ubi dii cultus agrorum progeniem suam docuerant   ibi nunc ad hastam locamus   ut nobis ex transmarinis prouinciis aduehatur frumentum   ne fame laboremus   et uindemiam condimus ex insulis Cycladibus ac regionibus Baeticis Gallicisque   Nec mirum   cum sit publice concepta et confirmata iam uulgaris existimatio   rem rusticam sordidum opus   et id esse negotium   quod nullius egeat magisterio praeceptoris   At ego   cum aut magnitudinem totius rei   quasi quandam uastitatem corporis   aut partium eius uelut singulorum membrorum numerum recenseo   uereor ne supremus ante me dies occupet   quam uniuersam disciplinam ruris possim cognoscere   Nam qui se in hac scientia perfectum uolet profiteri   sit oportet rerum naturae sagacissimus   declinationum mundi non ignarus   ut exploratum habeat   quid cuique plagae conueniat   quid repugnet   siderum ortus et occasus memoria repetat   ne imbribus uentisque imminentibus opera inchoet   laboremque frustretur   Caeli et anni praesentis mores intueatur   Neque enim semper eundem uelut ex praescripto habitum gerunt   nec omnibus annis eodem uultu uenit aestas aut hiems   nec pluuium semper est uer aut humidus autumnus   Quae pernoscere sine lumine animi et sine exquisitissimis disciplinis non quemquam posse crediderim   Iam ipsa terrae uarietas et cuiusque soli habitus   quid nobis neget   quid promittat   paucorum est discernere   Contemplatio uero cunctarum in ea disciplina partium quanto cuique contigit   ut et segetum arationumque perciperet usum   et uarias dissimillimasque terrarum species pernosceret   Quarum nonnullae colore   nonnullae qualitate fallunt   atque in aliis regionibus nigra terra   quam pullam uocant   ut in Campania   est laudabilis   in aliis pinguis rubrica melius respondet   quibusdam sicut in Africa Numidiae putres arenae fecunditate uel robustissimum solum uincunt   in Asia Mysiaque densa et glutinosa terra maxime exuberat   atque in his ipsis haberet cognitum   quid   ferret aut   recusaret collis   quid campestris positio   quid cultus   quid siluester ager   quid humidus et graminosus   quid siccus et spurcus   rationem quoque dispiceret in arboribus uineisque   quarum infinita sunt genera   conserendis ac tuendis   et in pecoribus parandis conseruandisque   quoniam et hanc adsciuimus quasi agriculturae partem   cum separata sit ab agricolatione pastoralis scientia   nec ea tamen simplex   Quippe aliud exigit equinum   atque aliud bubulum armentum   aliud pecus ouillum   et in eo ipso dissimilem rationem postulat Tarentinum atque hirtum   aliud caprinum   et id ipsum aliter curatur mutilum et raripilum   aliter cornutum et setosum   quale est in Cilicia   Porculatoris uero et subulci diuersa professio   diuersae pastiones   nec eundem glabrae sues densaeque caeli statum   nec eandem educationem cultumue quaerunt   Et ut ab pecoribus recedam   quorum in parte auium cohortalium et apium cura posita est   quis tanti studii fuit   ut super ista   quae enumerauimus   tot nosset species insitionum   tot putationum   Tot pomorum olerumque cultus exerceret   Tot generibus ficorum   sicut rosariis impenderet curam   Cum ab plerisque etiam maiora negligantur   Quamquam et ista iam non minima uectigalia multis esse coeperunt   Nam prata et salicta   genistaeque et arundines   quamuis tenuem   nihilominus aliquam desiderant industriam   Post hanc tam multarum tamque multiplicium rerum praedicationem non me praeterit   si   quem desideramus agricolam   quemque describimus   exegero ab participibus agrestium operum   tardatum iri studia discentium   qui tam uariae   tamque uastae scientiae desperatione conterriti   nolent experiri quod se consequi posse diffident   Uerumtamen quod in Oratore iam M   Tullius rectissime dixit   par est eos qui generi humano res utilissimas conquirere   et perpensas exploratasque memoriae tradere concupiuerint   cuncta tentare   Nec si uel illa praestantis ingenii uis   uel inclitarum artium defecerit instrumentum   confestim debemus ad otium et inertiam deuolui   sed quod sapienter sperauerimus   perseueranter consectari   Summum enim culmen affectantes satis honeste uel in secundo fastigio conspiciemur   Nam Latiae Musae non solos adytis suis Accium et Uirgilium recepere   sed eorum et proximis et procul ab secundis sacras concessere sedes   Nec Brutum aut Caelium Pollionemue cum Messala   et Caluo deterruere ab eloquentiae studio fulmina illa Ciceronis   Nam neque   ipse Cicero territus cesserat tonantibus Demostheni Platonique   nec parens eloquentiae   deus ille Maeonius   uastissimis fluminibus facundiae suae posteritatis studia restinxerat   Ac ne minoris quidem famae opifices per tot iam saecula uidemus laborem suum destituisse   qui Protogenem Apellemque cum Parrhasio mirati sunt   Nec pulchritudine Iouis Olympii Mineruaeque Phidiacae sequentis aetatis attonitos piguit experiri Bryaxim   Lysippum   Praxitelem   Polyclitum   quid efficere   aut quousque progredi possent   Sed in omni genere scientiae et summis admiratio ueneratioque et inferioribus merita laus contigit   Accedit huc   quod ille   quem nos perfectum esse uolumus agricolam   si quidem artis consummatae non sit   nec in uniuersa rerum natura sagacitatem Democriti uel Pythagorae fuerit consecutus   et in motibus astrorum uentorumque Metonis prouidentiam uel Eudoxi   et in pecoris cultu doctrinam Chironis ac Melampodis   et in agrorum solique molitione Triptolemi aut Aristaei prudentiam   multum tamen profecerit   si usu Tremellios Sasernasque et Stolones nostros aequauerit   Potest enim nec subtilissima   nec rursus   quod aiunt   pingui Minerua res agrestis administrari   Nam illud procul uero est   quod plerique crediderunt   facillimam esse nec ullius acuminis rusticationem   De cuius uniuersitate nihil attinet plura nunc disserere   quandoquidem cunctae partes eius destinatis aliquot uoluminibus explicandae sunt   quas ordine suo tunc demum persequar   cum praefatus fuero   quae reor ad uniuersam disciplinam maxime pertinere  
 Qui studium agricolationi dederit   antiquissima sciat haec sibi aduocanda   prudentiam rei   facultatem impendendi   uoluntatem agendi   Nam is demum cultissimum rus habebit   ut ait Tremellius   qui et colere sciet et poterit et uolet   Neque enim scire aut uelle cuiquam satis fuerit sine sumptibus   quos exigunt opera   nec rursus faciendi aut impendendi uoluntas   facultasque   profuerit sine arte   quia caput est in omni negotio nosse quid agendum sit   maximeque in agricultura   in qua uoluntas facultasque citra scientiam saepe magnam dominis afferunt iacturam   cum imprudenter facta opera frustrantur impensas   Itaque diligens pater familias   cui cordi est ex agri cultu certam sequi rationem rei familiaris augendae   maxime curabit   ut aetatis suae prudentissimos agricolas de quaque re consulat   et commentarios antiquorum sedulo scrutetur   atque aestimet quid eorum quisque senserit   quid praeceperit   an uniuersa   quae maiores prodiderunt   huius temporis culturae respondeant   an aliqua dissonent   Multos enim iam memorabiles auctores comperi persuasum habere longo aeui situ qualitatem caeli situmque mutari   eorumque consultissimum astrologiae professorem Hipparchum prodidisse tempus fore quo cardines mundi loco mouerentur   idque etiam non spernendus auctor rei rusticae Saserna uidetur adcredidisse   Nam eo libro   quem de agricultura scriptum reliquit   mutatum caeli situm sic colligit   quod quae regiones antea propter hiemis assiduam uiolentiam nullam stirpem uitis aut oleae depositam custodire potuerint   nunc mitigato   et intepescente pristino frigore largissimis oliuitatibus Liberique uindemiis exuberent   Sed haec siue falsa seu uera ratio est   litteris astrologiae concedatur   Cetera non dissimulanda erunt agrorum cultori praecepta rusticationis   quae cum plurima tradiderint Poeni ex Africa scriptores   multa tamen ab his falso prodita coarguunt nostri coloni   Sicut Tremellius   qui querens id ipsum   tamen excusat   quod Italiae et Africae solum caelumque diuersae naturae nequeat eosdem prouentus habere   Quaecumque sunt autem   quae propter disciplina ruris nostrorum temporum cum priscis discrepat   non deterrere debent ab lectione discentem   Nam multo plura reperiuntur apud ueteres   quae nobis probanda sint   quam quae repudianda   Magna porro et Graecorum turba est de rusticis rebus praecipiens   cuius princeps celeberrimus uates non minimum professioni nostrae contulit Hesiodus Boeotius   Magis deinde eam iuuere fontibus orti sapientiae Democritus Abderites   Socraticus Xenophon   Tarentinus Archytas   Peripatetici magister ac discipulus Aristoteles cum Theophrasto   Siculi quoque non mediocri cura negotium istud prosecuti sunt Hieron et Epicharmus discipulus   Philometor et Attalus   Athenae uero scriptorum frequentiam pepererunt   ex queis probatissimi auctores Chaereas   Aristandros   Amphilochus   Euphronius   Chrestus Euphronis   non   ut multi putant   Amphipolites   qui et ipse laudabilis habetur agricola   sed indigena soli Attici   Insulae quoque curam istam celebrauerunt   ut testis est Rhodius Epigenes   Chius Agathocles   Euagon et Anaxipolis Thasii   Unius quoque de septem Biantis illius populares Menander et Diodorus in primis sibi uindicauerunt agricolationis prudentiam   Nec his cessere Milesii Bacchius et Mnaseas   Antigonus Cymaeus   Pergamenus Apollonius   Dion Colophonius   Hegesias Maronites   Nam quidem Diophanes Bithynius Uticensem totum Dionysium   Poeni Magonis interpretem   per multa diffusum uolumina   sex epitomis circumscripsit   Et alii tamen obscuriores   quorum patrias non accepimus   aliquod stipendium nostro studio contulerunt   Hi sunt Androtion   Aeschrion   Aristomenes   Athenagoras   Crates   Dadis   Dionysius Euphyton   Euphorion   Nec minori fide pro uirili parte tributum nobis intulerunt Lysimachus et Cleobulus   Et ut agricolationem Romana tandem ciuitate donemus     nam adhuc istis auctoribus Graecae gentis fuit   iam nunc M   Catonem censorium illum memoremus   qui ea Latine loqui primus instituit   Post hunc duos Sasernas   patrem et filium   qui eam diligentius erudierunt   ac deinde Scrofam Tremellium   qui etiam eloquentem reddidit   et M   Terentium   qui expoliuit   mox Uirgilium   qui carminum quoque potentem fecit   Nec postremo quasi paedagogi eius meminisse dedignemur Iulii Hygini   uerumtamen ut Carthaginiensem Magonem rusticationis parentem maxime ueneremur   Nam huius octo et uiginti memorabilis illa uolumina ex senatus consulto in Latinum sermonem conuersa sunt   Non minorem tamen laudem meruerunt nostrorum temporum uiri   Cornelius Celsus et Iulius Atticus   Quippe Cornelius totum corpus disciplinae quinque libris complexus est   Hic de una specie culturae pertinentis ad uites singularem librum edidit   Cuius uelut discipulus duo uolumina similium praeceptorum de uineis Iulius Graecinus composita facetius et eruditius posteritati tradenda curauit   Hos igitur   Publi Siluine   prius quam cum agricolatione contrahas   aduocato in consilium   nec tamen sic mente dispositus   uelut summam totius rei sententiis eorum consecuturus   quippe eiusmodi scriptorum monumenta magis instruunt quam faciunt artificem   Usus et experientia dominantur in artibus   neque est ulla disciplina   in qua non peccando discatur   Nam ubi quid perperam administratum cessit improspere   uitatur quod fefellerat   illuminatque rectam uiam docentis magisterium   Quare nostra praecepta non consummare scientiam   sed adiuuare promittunt   Nec statim quisquam compos agricolationis erit his perlectis rationibus   nisi et obire eas uoluerit   et per facultates potuerit   Ideoque haec uelut adminicula studiosis promittimus   non profutura per se sola   sed cum aliis   Ac ne ista quidem praesidia   ut diximus   non assiduus labor et experientia uillici   non facultates ac uoluntas impendendi tantum pollent   quantum uel una praesentia domini   quae nisi frequens operibus interuenerit   ut in exercitu cum abest imperator   cuncta cessant officia   Maximeque reor hoc significantem Poenum Magonem   suorum scriptorum primordium talibus auspicatum sententiis   qui agrum parauit   domum uendat   ne malit urbanum quam rusticum larem colere   Cui magis cordi fuerit urbanum domicilium   rustico praedio non erit opus   Quod ego praeceptum   si posset his temporibus obseruari   non immutarem   Nunc quoniam plerosque nostrum ciuilis ambitio saepe euocat ac saepius detinet euocatos   sequitur ut suburbanum praedium commodissimum esse putem   quo uel occupato quotidianus excursus facile post negotia fori contingat   Nam qui longinqua ne dicam transmarina rura mercantur   uelut haeredibus patrimonio suo   uel quod grauius est   uiui cedunt seruis suis   quoniam quidem et illi tam longa dominorum distantia corrumpuntur   et corrupti post flagitia   quae commiserunt   sub expectatione successorum   rapinis magis quam culturis student  
 Censeo igitur in propinquo agrum mercari   quo et frequenter dominus ueniat et frequentius se uenturum   quam sit uenturus   denuntiet   Sub hoc enim metu cum familia uillicus erit in officio   Quicquid uero dabitur occasionis   ruri moretur   Quae non sit mora segnis nec umbratilis   Nam diligentem patrem familias decet agri sui particulas omnes et omni tempore anni frequentius circumire   quo prudentius naturam soli siue in frondibus et herbis   siue iam maturis frugibus contempletur   nec ignoret quicquid in eo recte fieri poterit   Nam illud uetus est   Catonis   agrum pessime multari   cuius dominus quid in eo faciundum sit non docet   sed audit uillicum   Quapropter uel ab maioribus traditum possidenti uel empturo fundum praecipua cura sit scire quod maxime regionis genus probetur   ut uel careat inutili   uel mercetur laudabilem   Quod si uoto fortuna subscripserit   agrum habebimus salubri caelo   uberi glaeba   parte campestri   parte alia collibus uel ad orientem uel ad meridiem molliter deuexis   terrenisque aliis ac cultis atque aliis siluestribus et asperis   nec procul ab mari aut nauigabili flumine   quo deportari fructus et per quod merces inuehi possint   Campus in prata et arua salictaque et arundineta digestus   aedificio subiaceat   Colles alii uacui arboribus   ut soles segetibus seruiant   quae tamen modice siccis ac pinguibus campis melius quam praecipitibus locis proueniunt   Ideoque etiam celsiores agri frumentarii planities habere et quam mollissime deuexi ac simillimi debent esse campestri positioni   Alii deinde colles oliuetis uinetisque et earum futuris pedamentis uestiantur            materiam lapidemque   si necessitas aedificandi coegerit   nec minus pecudibus pascua praebere possint   tunc riuos decurrentes in prata et hortos et salicta   uillaeque aquas salientes demittant   nec absint greges armentorum ceterorumque quadrupedum culta et dumeta pascentium   Sed haec positio   quam desideramus   difficilis et rara paucis contingit   Proxima est huic   quae plurima ex his habet   tolerabilis   quae non paucissima  
   Porcius quidem Cato censebat in emendo inspiciendoque agro praecipue duo esse consideranda   salubritatem caeli et ubertatem loci   quorum si alterum deesset   ac nihilo minus quis uellet incolere   mente esse captum   atque eum ad agnatos et gentiles deducendum   Neminem enim sanum debere facere sumptus in cultura sterilis soli   nec rursus pestilenti quamuis feracissimo pinguique agro dominum ad fructus peruenire   Nam ubi sit cum orco ratio ponenda   ibi non modo perceptionem fructuum   sed et uitam colonorum esse dubiam   uel potius mortem quaestu certiorem   Post haec duo principalia subiungebat illa non minus intuenda   uiam et aquam et uicinum   Multum conferre agris iter commodum   primum   quod est maximum   ipsam praesentiam domini   qui libentius commeaturus sit   si uexationem uiae non reformidet   Deinde ad inuehenda et exportanda utensilia   quae res frugibus conditis auget pretium   et minuit impensas rerum inuectarum   qui minoris apportentur eo   quo facili  ori   nisu perueniatur   Nec nihil esse etiam paruo uehi   si conductis iumentis iter facias   quod magis expedit quam tueri propria   Seruos quoque qui secuturi patrem familias sint   non aegre iter pedibus ingredi   De bonitate aquae ita omnibus clarum est   ut pluribus non sit disserendum   Quis enim dubitet eam maxime probatam haberi   sine qua nemo nostrum uel prosperae uel aduersae ualetudinis uitam prorogat   De uicini commodo non est quidem certum   quem nonnumquam mors aliaeque nobiscum   diuersae   causae mutant   Et ideo quidam respuunt Catonis sententiam   qui tamen multum uidentur errare   Nam quemadmodum sapientis est fortuitos casus magno animo sustinere   ita dementis est ipsum sibi malam facere fortunam   quod facit   qui nequam uicinum suis nummis parat   cum ab primis cunabulis   si modo liberis parentibus est oriundus   audisse potuerit Oud  an bous apoloit  ei me geitos kakos eie   Quod non solum de boue dicitur   sed etiam de omnibus partibus rei nostrae familiaris   adeo quidem   ut multi praetulerint carere penatibus   et propter iniurias uicinorum sedes suas profugerint   Nisi aliter existimamus diuersum orbem gentes uniuersas petiisse relicto patrio solo   Achaeos dico et Hiberos   Albanos quoque   nec minus Siculos   et   ut primordia nostra contingam   Pelasgos   Aborigenes   Arcadas   quam quia malos uicinos ferre non potuerant   Ac ne tantum de publicis calamitatibus loquar   priuatos quoque memoria tradidit et in regionibus Graeciae et in hac ipsa Hesperia detestabiles fuisse uicinos   nisi si Autolycus ille cuiquam potuit tolerabilis esse conterminus   aut Auentini montis incola Palatinis ullum gaudium finitimis suis Cacus attulit   Malo enim praeteritorum quam praesentium meminisse   ne uicinum meum nominem   qui nec arborem prolixiorem stare nostrae regionis   nec inuiolatum seminarium   nec pedamentum adnexum uineae   nec etiam pecudes neglegentius pasci sinit   Iure igitur   quantum mea fert opinio   M   Porcius talem pestem uitare censuit   et in primis futurum agricolam praemonuit ne sua sponte ad eam perueniret   Nos ad cetera praecepta illud adicimus   quod sapiens unus de septem in perpetuum posteritati pronuntiauit   adhibendum modum mensuramque rebus   idque ut non solum aliud acturis   sed et agrum paraturis dictum intellegatur   ne maiorem quam ratio calculorum patiatur   emere uelint   Nam huc pertinet praeclari nostri poetae sententia   laudato ingentia rura   exiguum colito   Quod uir eruditissimus   ut mea fert opinio   traditum uetus praeceptum numeris signauit   Quippe acutissimam gentem Poenos dixisse conuenit   imbecilliorem agrum quam agricolam esse debere   quoniam cum sit colluctandum cum eo   si fundus praeualeat   allidi dominum   Nec dubium quin minus reddat laxus ager non recte cultus   quam angustus eximie   Ideoque post reges exactos Liciniana illa septena iugera   quae plebi tribunus uiritim diuiserat   maiores quaestus antiquis rettulere   quam nunc nobis praebent amplissima ueterata   Tanta quidem Curius Dentatus   quem paulo ante rettulimus   prospero ductu parta uictoria   ob eximiam uirtutem deferente populo praemii nomine quinquaginta soli iugera   supra consularem triumphalemque fortunam putauit satis esse   repudiatoque publico munere populari ac plebeia mensura contentus fuit   Mox etiam cum agrorum uastitatem uictoriae nostrae et interneciones hostium fecissent   criminosum tamen senatori fuit supra quinquaginta iugera possedisse   suaque lege C   Licinius damnatus est   quod agri modum   quem in magistratu rogatione tribunicia promulgauerat   immodica possidendi libidine transcendisset   nec magis quia superbum uidebatur tantum loci detinere   quam quia flagitiosum   quos hostis profugiendo desolasset agros   nouo more ciuem Romanum supra uires patrimonii possidendo deserere   Modus ergo   qui in omnibus rebus   etiam parandis agris adhibebatur   Tantum enim obtinendum est   quanto est opus   ut emisse uideamur   quo potiremur   non quo oneraremur ipsi   atque aliis fruendum eriperemus   more praepotentium   qui possident fines gentium   quos ne circumire equis quidem ualent   sed proculcandos pecudibus et uastandos   ac populandos   feris derelinquunt   aut occupatos nexu ciuium et ergastulis tenent   Modus autem erit sua unicuique uoluntas facultasque   Neque enim satis est   ut iam prius dixi   possidere uelle   si colere non possis  
   Sequitur deinceps Caesonianum praeceptum   quo fertur usus etiam Cato Marcius   agrum esse reuisendum saepius eum   quem uelis mercari   Nam prima inspectione neque uitia neque uirtutes abditas ostendit   quae mox retractantibus facilius apparent   Inspectionis quoque uelut formula nobis ab maioribus tradita est agri pinguis ac laeti   de cuius qualitate dicemus suo loco   cum de generibus terrae disseremus   In uniuersum tamen quasi testificandum atque saepius praedicandum habeo   quod primo iam Punico bello dux inclutissimus M   Atilius Regulus dixisse memoratur   fundum sicuti ne fecundissimum quidem soli   cum sit insalubris   ita nec effeti   si uel saluberrimus sit   parandum   quod Atilius aetatis suae agricolis maiore cum auctoritate suadebat peritus usu   Nam Pupiniae pestilentis simul et exilis agri cultorem fuisse eum loquuntur historiae   Quapropter cum sit sapientis non ubique emere   nec aut ubertatis illecebris aut deliciarum concinnitate decipi   sic uere industrii patris familias est   quicquid aut emerit aut acceperit facere fructuosum atque utile   quoniam et grauioris caeli multa remedia priores tradiderunt   quibus mitigetur pestifera lues   et in exili terra cultoris prudentia ac diligentia maciem soli uincere potest   Haec autem consequemur   si uerissimo uati uelut oraculo crediderimus dicenti uentos et proprium caeli perdiscere morem cura sit ac patrios cultusque habitusque locorum   et qui quaeque ferat regio et quid quaeque recuset   nec contenti tamen auctoritate uel priorum uel praesentium colonorum   nostra praetermiserimus exempla   nouaque tentauerimus experimenta   Quod etsi per partes nonnumquam damnosum est   in summa tamen fit compendiosum   quia nullus ager sine profectu colitur   simul ac tentando possessor efficit ut in id formetur   quod maxime praestari possit   Ea res etiam feracissimos agros utiliores reddit   Itaque nusquam experimentorum uarietas omittenda est   longeque etiam in pingui solo magis audendum   quoniam nec laborem nec sumptum frustratur effectus   Sed cum refert qualis fundus et quo modo colatur   tunc uilla qualiter aedificetur et quam utiliter disponatur   Multos enim deerrasse memoria prodidit   sicut praestantissimos uiros L   Lucullum et Q   Scaeuolam   quorum alter maiores   alter minus amplas   quam postulauit modus agri   uillas exstruxit   cum utrumque sit contra rem familiarem   Diffusiora enim consepta non solum pluris aedificamus   sed etiam impensis maioribus tuemur   at minora cum sunt   quam postulat fundus   dilabitur fructus   Nam et humidae res et siccae   quas terra progenerat   facile uitiantur   si aut non sunt aut propter angustias incommoda sunt tecta   quibus inferantur   Pro portione enim facultatum   quam optime pater familias debet habitare   ut et libentius rus ueniat   et degat in eo iucundius   utique uero   si etiam matrona comitabitur   cuius ut sexus   ita animus est delicatior   Quamobrem amoenitate aliqua demerenda erit   quo patientius moretur cum uiro   Eleganter igitur aedificet agricola   nec sit tamen aedificator   atque areae pedem tantum complectantur   quod ait Cato   quantum ne uilla fundum quaerat   neue fundus uillam   cuius uniuersum situm qualem oporteat esse   nunc explicabimus   Quod inchoatur aedificium   sicuti salubri regione   ita saluberrima parte regionis debet constitui   Nam circumfusus aer corruptus plurimas affert corporibus nostris causas offensarum   Sicut quaedam loca   quae solstitiis minus concalescunt   sed frigoribus hiemis intolerabiliter horrent   sicut Thebas ferunt Boeotias   Sunt quae tepent hieme   sed aestate saeuissime candent   ut affirmant Euboicam Chalcidem   Petatur igitur aer calore et frigore temperatus   qui fere medios obtinet colles   quod neque depressus hieme pruinis torpet   aut torretur aestate uaporibus   neque elatus in summa montium perexiguis uentorum motibus aut pluuiis omni tempore anni saeuit   Haec igitur est medii collis optima positio   loco tamen ipso paululum intumescente   ne cum ab uertice torrens imbribus conceptus adfluxerit   fundamenta conuellat  
 Sit autem uel intra uillam uel extrinsecus inductus fons perennis   lignatio pabulumque uicinum   Si deerit fluens unda   putealis quaeratur in uicino   quae non sit haustus profundi   non amari saporis aut salsi   Haec quoque si deficiet   et spes artior aquae manantis coegerit   uastae cisternae hominibus   piscinaeque pecoribus instruantur   colligendae aquae tandem pluuiali   quae salubritati corporis est accommodatissima   Sed ea sic habetur eximia   si fictilibus tubis in contectam cisternam deducatur   Huic proxima fluens aqua ex montibus oriunda   si per saxa praeceps deuoluitur   ut est in Guarceno Campaniae   Tertia putealis collina   uel quae non infima ualle reperitur   Deterrima palustris   quae pigro lapsu repit   Pestilens   quae in palude semper consistit   Hic idem tamen humor   quamuis nocentis naturae   temporibus   tamen   hiemis edomitus imbribus mitescit   ex quo caelestis aqua maxime salubris intelligitur   quod etiam uenenati liquoris eluit perniciem   Sed hanc potui probatissimam diximus   Ceterum ad aestatum temperandos calores et amoenitatem locorum plurimum conferunt salientes riui   quos   si conditio loci patietur   qualescumque   dummodo dulces   utique perducendos in uillam censeo   Sin summotus longius ab collibus erit amnis   et loci salubritas editiorque situs ripae permittet superponere uillam profluenti   cauendum tamen erit   ut ab tergo potius quam prae se flumen habeat   et ut aedificii frons auersa sit ab infestis eius regionis uentis   et amicissimis aduersa   cum plerique amnes aestate uaporantis   hieme frigendis nebulis caligent   Quae   nisi ui maiore inspirantium uentorum submouentur   pecudibus hominibusque conferunt pestem   Optime autem salubribus   ut dixi   locis ad orientem uel   ad   meridiem   grauibus ad septentrionem uilla conuertitur   Eademque semper mare recte conspicit   cum pulsatur ac fluctu respergitur   numquam ex ripa   sed haud paulum submota ab litore   Nam praestat ab mari longo potius interuallo   quam breui refugisse   quia media sunt spatia grauioris halitus   Nec paludem quidem uicinam esse oportet aedificiis   nec iunctam militarem uiam   quod illa caloribus noxium uirus eructat et infestis aculeis armata gignit animalia   quae in nos densissimis examinibus inuolant   tunc etiam nantium serpentiumque pestes   hiberna destituta uligine   coeno et fermentata colluuie uere natas emittit   ex quibus saepe contrahuntur caeci morbi   quorum causas ne medici quidem perspicere queunt   et et anni toto tempore situs atque humor instrumentum rusticum supellectilemque et inconditos conditosque fructus corrumpit   hac autem praetereuntium uiatorum populationibus et assiduis deuertentium hospitiis infestat rem familiarem   Propter quae censeo eiusmodi uitare incommoda   uillamque nec in uia nec pestilenti loco   sed procul et editiore situ condere   sic ut frons eius ad orientem aequinoctialem directa sit   Nam eiusmodi positio medium temperatumque libramentum uentorum hiemalium et aestiuorum tenet   quantoque fuerit aedificii solum pronius orienti   tanto et aestate liberius capere perflatus et hiemis procellis minus infestari   et matutino regelari ortu poterit   ut concreti rores liquescant   quoniam fere pestilens habetur   quod est remotum ac sinistrum soli et apricis flatibus   quibus si caret   nulla alia uis potest nocturnas pruinas et quocumque rubiginis aut spurcitiae resedit siccare aut detergere   Haec autem cum hominibus afferant perniciem   tunc et armentis et uirentibus eorumque fructibus   Sed quisquis aedificia uolet in decliuibus areis exstruere   semper ab inferiore parte auspicetur   quia cum ex depressiore loco fuerint orsa fundamenta   non solum superficiem suam facile sustinebunt   sed et pro fultura et substructione fungentur   aduersus ea   quae mox   si forte uillam prolatare libuerit   ab superiore parte applicabuntur   quippe ab imo praestructa ualenter resistent contra ea   quae postmodum superposita incumbent   at si summa pars cliui fundata propriam molem susceperit   quicquid ab inferiore mox apposueris   fissum erit rimosumque   Nam cum ueteri adstruitur recens aedificium   quasi surgenti reluctans oneri cedit   et quod prius exstructum imminebit cedenti   paulatim degrauatum pondere suo praeceps attrahetur   Igitur id structurae uitium   cum primum statim fundamenta iaciuntur   euitandum est  
 Modus autem membrorumque numerus aptetur uniuerso consepto   et diuidatur in tres partes   urbanam   rusticam et fructuariam   Urbana rursus in hiberna et aestiua sic digeratur   ut spectent hiemalis temporis cubicula brumalem orientem   coenationes aequinoctialem occidentem   Rursus aestiua cubicula spectent meridiem aequinoctialem   sed coenationes eiusdem temporis prospectent hibernum orientem   Balnearia occidenti aestiuo aduertantur   ut sint post meridiem et usque in uesperum illustria   Ambulationes meridiano aequinoctiali subiectae sint   ut hieme plurimum solis et aestate minimum recipiant   At in rustica parte magna et alta culina ponetur   ut et contignatio careat incendii periculo   et in ea commode familiares omni tempore anni morari queant   Optime solutis seruis cellae meridiem aequinoctialem spectantes fient   uinctis quam saluberrimum subterraneum ergastulum   plurimis idque angustis illustratum fenestris   atque ab terra sic editis   ne manu contingi possint   Pecudibus fient stabula   quae neque frigore neque calore infestentur   Domitis armentis duplicia bubilia sint   hiberna atque aestiua   Ceteris autem pecoribus   quae intra uillam esse conuenit   ex parte tecta loca   ex parte sub dio parietibus altis circumsaepta   ut illic per hiemem   hic per aestatem sine uiolentia ferarum conquiescant   Sed omnia stabula sic ordinentur   ne quis humor influere possit   et ut quisque ibi conceptus fuerit   quam celerrime dilabatur   ut nec fundamenta parietum corrumpantur   nec ungulae pecudum   Lata bubilia esse oportebit pedes decem uel minime nouem   quae mensura et ad procumbendum pecori et iugario ad circumeundum laxa ministeria praebeat   Non altius edita esse praesepia conuenit   quae ut bos aut iumentum sine incommodo stans uesci possit   Uillico iuxta ianuam fiat habitatio   ut intrantium exeuntiumque conspectum habeat   Procuratori supra ianuam ob easdem causas   et is tamen uillicum obseruet ex uicino   sitque utrique proximum horreum   quo conferatur omne rusticum instrumentum   et intra id ipsum clausus locus   quo ferramenta condantur   Bubulcis pastoribusque cellae ponantur iuxta sua pecora   ut ad eorum curam sit opportunus excursus   Omnes tamen quam proxime alter ab altero debent habitare   ne uillici diuersas partes circumeuntis sedulitas distendatur   et ut inter se diligentiae et negligentiae cuiusque testes sint   Pars autem fructuaria diuiditur in cellam oleariam   torculariam   cellam uinariam   defrutariam   fenilia paleariaque et apothecas et horrea   ut ex iis quae sunt in plano   custodiam recipiant humidarum rerum tamquam uini aut olei uenalium   siccae autem res congerantur tabulatis   ut frumenta   foenum   frondes   paleae ceteraque pabula   Sed granaria   ut dixi   scalis adeantur   et modicis fenestellis aquilonibus inspirentur   Nam ea caeli positio maxime frigida et minime humida est   quae utraque perennitatem conditis frumentis afferunt   Eadem ratio est   quae   in plano sitae uineariae cellae   quae submota procul esse debet ab balineis   furno   sterquilinio reliquisque immunditiis tetrum odorem spirantibus   nec minus ab cisternis aquisque salientibus   quibus extrahitur humor   qui uinum corrumpit   Neque me praeterit   sedem frumentis optimam quibusdam uideri horreum camara contectum   cuius solum terrenum prius quam consternatur   perfossum et amurca recenti non salsa madefactum   uelut Signinum opus pilis condensatur   tunc deinde cum exaruit   simili modo pauimenta testacea   quae pro aqua receperint amurcam mixta calci et arenae   supersternuntur   et magna ui pauiculis inculcantur atque expoliuntur   omnesque parietum et soli iuncturae testaceis puluinis fibulantur   Quoniam fere cum in his partibus aedificia rimas egerunt   caua praebent et latebra subterraneis animalibus   Sed et lacubus distinguuntur granaria   ut separatim quaeque legumina ponantur   Parietes oblinuntur amurca subacto luto   cui pro paleis admista sunt arida oleastri   uel   si ea non sunt   oleae folia   Deinde cum praedictum tectorium inaruit   rursus amurca respergitur   qua siccata frumentum infertur   Ea res ab noxa curculionum et similium animalium commodissime uidetur conditas fruges defendere   quae nisi diligenter repositae sint   celeriter ab eis consumuntur   Sed id genus horrei   quod scripsimus   nisi   sicca positione uillae   quamuis granum robustissimum corrumpit situ   qui si nullus adsit   possunt etiam defossa frumenta seruari   sicut transmarinis quibusdam prouinciis   ubi puteorum in modum   quos appellant siros   exhausta humus   editos ab se fructus recipit   Sed nos in nostris regionibus   quae redundant uligine   magis illam positionem pensilis horrei   et hanc curam pauimentorum et parietum probamus   Quoniam   ut rettuli   sic emunita sola et latera horreorum prohibent curculionem   Quod genus exitii cum incidit   multi opinantur arceri posse   si exesae fruges in horreo uentilentur   et quasi refrigerentur   Id autem falsissimum est   neque enim hoc facto expelluntur animalia   sed immiscentur totis aceruis   qui si maneant immoti   summis tantum partibus infestantur   quoniam infra mensuram palmi non nascitur curculio   longeque praestat id solum   quod iam uitiatum est   quam totum periculo subicere   Nam cum exiget usus   facile est   eo sublato   quod uitiatum erit   integro inferiore uti     haec   etsi extrinsecus   non tamen intempestiue uideor hoc loco rettulisse   Torcularia praecipue cellaeque oleariae calidae esse debent   quia commodius omnis liquor uapore soluitur   ac frigoribus magis constringitur   Oleum   quod minus prouenit   si congelatur   fracescet   Sed ut calore naturali est opus   qui contingit positione caeli et declinatione   ita non est opus ignibus aut flammis   quoniam fumo et fuligine sapor olei corrumpitur   Propter quod torcular debet ab meridiana parte illustrari   ne necesse habeamus ignes lucernamque adhibere   cum premitur olea   Cortinale ubi defrutum fiat   nec angustum nec obscurum sit   ut sine incommodo minister   qui sapam decoquet   uersari possit   Fumarium quoque   quo materia   si non sit iampridem caesa   festinato siccetur   in parte rusticae uillae fieri potest iunctum rusticis balneis   Nam eas quoque refert esse   in quibus familia   sed tantum feriis   lauetur   Neque enim corporis robori conuenit frequens usus earum   Apothecae recte superponentur his locis   unde plerumque fumus exoritur   quoniam uina celerius uetustescunt   quae fumi quodam tenore praecoquem maturitatem trahunt   Propter quod et aliud tabulatum esse debebit   quo amoueantur   ne rursus nimia suffumatione medicata sint   Quod ad uillae pertinet situm partiumque eius dispositionem   satis dictum est   Circa uillam deinceps haec esse oportebit   furnum et pistrinum quantum futurus numerus colonorum postulauerit   piscinas minimum duas   alteram   quae anseribus ac pecoribus seruiat   alteram   in qua lupinum   uimina et uirgas atque alia   quae sunt usibus nostris apta   maceremus   Sterquilinia quoque duo sint   unum   quod noua purgamenta recipiat   et in annum conseruet   alterum   ex quo uetera uehantur   Sed utrumque more piscinarum deuexum leni cliuo   et exstructum pauitumque solum habeant   ne humorem transmittant   Plurimum enim refert   non adsiccato succo fimum uires continere   et assiduo macerari liquore   ut si qua interiecta sint stramentis aut paleis spinarum uel graminum semina   intereant   nec in agrum exportata segetes herbidas reddant   Ideoque periti rustici   quicquid ouilibus stabulisque conuersum progesserunt   superpositis uirgeis cratibus tegunt   nec arescere uentis sinunt   aut solis incursu patiuntur exuri   Area   si competit   ita constituenda est   ut uel ab domino uel certe ab procuratore despici possit   Eaque optima est silice constrata   quod et celeriter frumenta deteruntur   non cedente solo pulsibus ungularum tribularumque   et eadem uentilata mundiora sunt   lapillisque carent et glaebulis   quas per trituram fere terrena remittit area   Huic autem nubilarium applicari debet   maximeque in Italia   propter inconstantiam caeli   quo collata semitrita frumenta protegantur   si subitaneus imber incesserit   Nam in transmarinis quibusdam regionibus   ubi aestas pluuia caret   superuacuum est   Pomaria quoque et hortos oportet saepto circumdari   et esse in propinquo   atque in ea parte   quo possit omnis stercorata colluuies cortis balineorumque et oleis expressa amurcae sanies influere   Nam eiusmodi quoque laetatur alimentis et olus et arbor  
   His omnibus ita uel acceptis uel compositis   praecipua cura domini requiritur   cum in ceteris rebus   tunc maxime in hominibus   Atque hi uel coloni uel serui sunt   soluti aut uincti   Comiter agat cum colonis   facilemque se praebeat   Auarius opus exigat quam pensiones   quoniam et minus id offendit   et tamen in uniuersum magis prodest   Nam ubi sedulo colitur ager   plerumque compendium   numquam   nisi si caeli maior uis aut praedonis accessit   detrimentum affert   eoque remissionem colonus petere non audet   Sed nec dominus in unaquaque re   cum colonum obligauerit   tenax esse iuris debet   sicut in diebus pecuniarum   ut lignis et ceteris paruis accessionibus exigendis   quarum cura maiorem molestiam quam impensam rusticis licet   Nec sane est uindicandum nobis quidquid licet   Nam summum ius antiqui summam putabant crucem   Nec rusus in totum remittendum   quoniam uel optima nomina non appellando fieri mala fenerator Alphius dixisse uerissime fertur   Sed et ipse nostra memoria ueterem consularem uirumque opulentissimum L   Uolusium asseruantem audiui     felicissimum fundum esse   qui colonos indigenas haberet   et tamquam in paterna possessione natos iam inde ab cunabulis longa familiaritate retineret   Ita certe mea fert opinio   rem malam esse frequentem locationem fundi   peiorem tamen urbanum colonum   qui per familiam mauult agrum quae per se colere   Saserna dicebat ab eiusmodi homine fere pro mercede litem reddi   Propter quod operam dandam esse   ut et rusticos et eosdem assiduos colonos retineamus   cum aut nobismetipsis non licuerit   aut per domesticos colere non expedierit   quod tamen non euenit   nisi in his regionibus   quae grauitate caeli solique sterilitate uastantur   Ceterum cum mediocris adest et salubritas et terrae bonitas   numquam non ex agro plus sua cuique cura reddidit quam coloni   nonnumquam etiam uillici   nisi si maxima uel neglegentia serui uel rapacitas interuenit   Quae utraque peccata plerumque uitio domini uel committi uel foueri nihil dubium est   cum liceat aut cauere   ne talis praeficiatur negotio   aut iam praepositus ut submoueatur curare   In longinquis tamen fundis   in quos non est facilis excursus patris familias   cum omne genus agri tolerabilius sit sub liberis colonis quam sub uillicis seruis habere   tunc praecipue frumentarium   quem et minime   sicut uineas aut arbustum   colonus euertere potest   et maxime uexant serui   qui boues elocant   eosdemque et cetera pecora male pascunt   nec industrie terram uertunt   longeque plus imputant seminis iacti quam quod seuerint   sed nec quod terrae mandauerint sic adiuuant   ut recte proueniat   idque cum in aream contulerunt   per trituram cotidie minuunt uel fraude uel negligentia   Nam et ipsi diripiunt   et ab aliis furibus non custodiunt   Sed nec conditum cum fide rationibus inferunt   Ita fit ut et actor et familia peccent   et ager saepius infametur   Quare talis generis praedium   si   ut dixi   domini praesentia cariturum est   censeo locandum  
   Proxima est cura de seruis   cui quemque officio praeponere conueniat   quosque et qualibus operibus destinare   Igitur praemoneo ne uillicum ex eo genere seruorum   qui corpore placuerunt   instituamus   ne ex eo quidem ordine   qui urbanas ac delicatas artes exercuerit   Socors et somniculosum genus id mancipiorum   otiis   campo   circo   theatris   aleae   popinae   lupanaribus consuetum   numquam non easdem ineptias somniat   quas cum in agriculturam transtulit   non tantum in ipso seruo   quantum in uniuersa re detrimenti dominus capit   Eligendus est rusticis operibus ab infante duratus et inspectus experimentis   Si tamen is non erit   de iis praeficiatur   qui seruitutem laboriosam tolerauerunt   Iamque is transcenderit aetatem primae iuuentae   necdum senectutis attigerit   Illa   ne   auctoritatem detrahat ad imperium   cum maiores dedignentur parere adulescentulo   haec   ne laboriosissimo succumbat operi   Mediae igitur sit aetatis et firmi corporis   peritus rerum rusticarum   aut certe maximae curae   quo celerius addiscat   Nam non est nostri negotii alterum imperare et alterum docere   Neque enim recte opus exigere ualet   qui   quid aut qualiter faciendum sit   ab subiecto discit   Potest etiam illitteratus   dummodo tenacissimae sit memoriae   rem satis commode administrare   Eiusmodi uillicum Cornelius Celsus ait saepius nummos domino quam librum afferre   quia nescius litterarum uel ipse minus possit rationes confingere   uel per alium propter conscientiam fraudis timeat   Sed qualicumque uillico contubernalis mulier assignanda est   quae contineat eum   et in quibusdam rebus tamen adiuuet   Eidemque actori praecipiendum est   ne conuictum cum domestico   multoque minus cum extero habeat   Nonnumquam tamen eum   quem assidue sedulum et fortem in operibus administrandis cognouerit   honoris causa mensae suae die festo dignetur adhibere   Sacrificia nisi ex praecepto domini ne fecerit   Aruspices sagasque   quae utraque genera uana superstitione rudis animos ad impensas ac deinceps ad flagitia compellunt   ne admiserit   neque urbem neque ullas nundinas nouerit   nisi emendae uendendaeue pertinentis ad se rei causa   Uillicus enim   quod ait Cato   ambulator esse non debet nec egredi terminos   nisi ut addiscat aliquam culturam   et hoc si ita in uicino est   ut cito remeare possit   Semitas nouosque limites in agro fieri ne patiatur   neue hospitem nisi amicum familiaremque domini necessarium receperit   Ut ab his arcendus   ita exhortandus est ad instrumenti ferramentorumque curam   ut duplicia   quam numerus seruorum exigit   refecta et reposita custodiat   ne quid ab uicino petendum sit   quia plus in operis seruorum   auocandis   quam in pretio rerum eiusmodi consumitur   Cultam uestitamque familiam magis utiliter quam delicate habeat   munitamque diligenter ab uento   frigore pluuiaque   quae cuncta prohibentur pellibus manicatis   centonibus confectis uel sagis cucullis   Id si fiat   nullus dies tam intolerabilis est   quo non sub diuo moliri aliquid possit   Nec tantum operis agrestis sit artifex   sed et animi   quantum seruile patitur ingenium   uirtutibus instructus   ut neque remisse neque crudeliter imperet   semperque aliquos ex melioribus foueat   parcat tamen etiam minus bonis   ita ut potius timeant eius seueritatem   quam crudelitatem detestentur   Id contingere poterit   si maluerit custodire subiectos   ne peccent   quam negligentia sua committere   ut puniat delinquentes   Nulla est autem maior uel nequissimi hominis custodia   quam operis exactio   ut iusta reddantur   ut uillicus semper se repraesentet   Sic enim et magistri singulorum officiorum sedulo munia sua exsequentur   et ceteri post defatigationem operis quieti ac somno potius quam deliciis operam dabunt   Iam illa uetera   sed optimi moris   quae nunc exoleuerunt   utinam possint obtineri   ne conseruo ministro quoquam nisi in re domini utatur   ne cibum nisi in conspectu familiae capiat   neue alium   quam qui ceteris praebetur   Sic enim curabit   ut et panis diligenter confiat   et reliqua salubriter apparentur   Ne extra fines nisi ab se missum progredi sinat   sed nec ipse mittat   nisi magna necessitate cogente   Neue negotietur sibi   pecuniamue domini aut animalibus aut rebus aliis promercalibus occupet   Haec enim negotiatio curam uillici auocat   nec umquam patitur eum cum rationibus domini paria facere   sed ubi numeratio exigetur   rem pro nummis ostendit   In uniuersum tamen hoc maxime obtinendum ab eo est   ne quid se putet scire quod nesciat   quaeratque semper addiscere quod ignorat   Nam cum multum prodest perite quid facere   tunc plus obest perperam fecisse   Unum enim ac solum dominatur in rusticatione   quicquid exigit ratio culturae   semel facere   quippe cum emendatur uel imprudentia uel negligentia   iam res ipsa decoxit   nec tantum postmodum exuberat   ut et se amissam restituat et quaestum temporum praeteritorum resarciat   In ceteris seruis haec fere praecepta seruanda sunt   quae me custodisse non paenitet   ut rusticos   qui modo non incommode se gessissent   saepius quam urbanos familiariusque alloquerer   et cum hac comitate domini leuari perpetuum laborem eorum intelligerem   nonnumquam etiam iocarer   et plus ipsis iocari permitterem   Iam illud saepe facio   ut quasi cum peritioribus de aliquibus operibus nouis deliberem   et per hoc cognoscam cuiusque ingenium   quale quamque sit prudens   tunc etiam libentius eos id opus aggredi uideo   de quo secum deliberatum et consilium ipsorum susceptum putant   Nam illa sollemnia sunt omnibus circumspectis   ut ergastuli mancipia recognoscant   ut explorent an diligenter uincta sint   an ipsae sedes custodiae satis tutae munitaeque sint   num uillicus aut alligauerit quempiam domino nesciente   aut reuinxerit   Nam utrumque maxime seruare debet   ut et quem pater familias tali poena multauerit   uillicus nisi eiusdem permissu compedibus non eximat   et quem ipse sua sponte uinxerit   ante quam sciat dominus   non resoluat   tantoque curiosior inquisitio patris familias debet esse pro tali genere seruorum   ne aut in uestiariis aut in ceteris praebitis iniuriose tractentur   quanto et pluribus subiecti   ut uillicis   ut operum magistris   ut ergastulariis   magis obnoxii perpetiendis iniuriis   et rursus saeuitia atque auaritia laesi magis timendi sunt   Itaque diligens dominus   cum et ab ipsis   tunc et ab solutis   quibus maior est fides   quaerat an ex sua constitutione iusta percipiant   Atque ipse panis potionisque bonitatem gustu suo exploret   uestem   manicas   pedumque tegmina recognoscat   Saepe etiam querendi potestatem faciat de iis   qui aut crudeliter eos aut fraudulenter infestent   Nos quidem aliquando iuste dolentes tam uindicamus   quam animaduertimus in eos   qui seditionibus familiam concitant   qui calumniantur magistros suos   ac rursus praemio prosequimur eos   qui strenue atque industrie se gerunt   Feminis quoque fecundioribus   quarum in sobole certus numerus honorari debet   otium nonnumquam et libertatem dedimus   cum plures natos educassent   Nam cui tres erant filii   uacatio   cui plures libertas quoque contingebat   Haec et iustitia et cura patris familias multum confert augendo patrimonio   Sed et illa meminerit   cum ex ciuitate remeauerit   deos penates adorare   deinde si tempestiuum erit   confestim   si minus   postero die fines oculis perlustrare   et omnes parte agri reuisere atque aestimare   numquid absentia sua de disciplina et custodia remiserit   num aliqua uitis   num arbor   num fruges absint   tunc etiam pecus et familiam recenseat   fundique instrumentum et supellectilem   quae cuncta si per plures annos facere instituerit   bene moratam disciplinam   cum senectus aduenerit   obtinebit   Nec erit ulla eius aetas annis ita confecta   ut spernatur ab seruis  
   Dicendum etiam est   quibus operibus quemque habitum corporis aut animi contribuendum putemus   Magistros operibus oportet praeponere sedulos ac frugalissimos   Ea res utraque plus quam corporis statura roburque confert huic negotio   quoniam id ministerium custodiae diligentis et artis officium est   Bubulco quamuis necessaria   non tamen satis est indoles mentis   nisi eum uastitas uocis et habitus metuendum pecudibus efficit   Sed temperet uires clementia   quoniam terribilior debet esse quam saeuior   ut et obsequantur eius imperiis   et diutius perennent boues non confecti uexatione simul operum uerberumque   Sed quae sint magistrorum munia   quaeque bubulcorum   suo loco repetam   Nunc admonuisse satis est   nihil in his   in illis plurimum referre uires et proceritatem   Nam longissimum quemque aratorem   sicut dixi   faciemus   et propter id   quod paulo ante rettuli et quod in re rustica nullo minus opere fatigatur prolixior   quia in arando stiuae paene rectus innititur   Mediastinus qualiscumque status potest esse   dummodo perpetiendo labori sit idoneus   Uineae non sic altos quemadmodum latos et lacertosos uiros exigunt   Nam his habitus fossuris et putationibus ceterisque earum culturis magis aptus   Minus in hoc officio   quam in ceteris   agricolatio frugalitatem requirit   quia et in turba et sub monitore uinitor opus facere debet   Ac plerumque uelocior animus est improborum   quem desiderat huius operis conditio   Non solum enim fortem   sed et acuminis strenui ministrum postulat   Ideoque uineta plurimum per alligatos excoluntur   Nihil tamen eiusdem agilitatis homo frugi non melius quam nequam faciet   Hoc interposui   ne quis existimet   in ea me opinione uersari   qua malim per noxios quam per innocentes rura colere   Sed et illud censeo   ne confundantur opera familiae   sic ut omnes omnia exsequantur   Nam id minime conducit agricolae   seu quia cum enisus est   non suo sed communi officio proficit   ideoque labori multum se subtrahit   nec tamen uiritim malefactum deprehenditur   quod fit ab multis   Propter quod separandi sunt aratores ab uinitoribus   et uinitores ab aratoribus     iique ab mediastinis   Classes etiam non maiores quam denum hominum faciundae   quas decurias appellauerunt antiqui et maxime probauerunt   quod is numeri modus in opere commodissime custodiretur   nec praeeuntis monitoris diligentiam multitudo confunderet   Itaque si latior est ager   in regiones diducendae sunt eae classes   diuidundumque ita opus   ut neque singuli biniue sint   quoniam dispersi non facile custodiuntur   nec tamen supra decem   ne rursus ubi nimia turba sit   id opus ad se pertinere singuli non existiment   Haec ordinatio non solum concitat aemulationem   sed et deprehendit ignauos   Nam cum certamine opus excitetur   tu in cessantes animaduersio iusta et sine querela uidetur adhiberi   Sed nimirum dum quae maxime prouidenda sunt agricolae futuro praecipimus   de salubritate   de uia   de uicino   de aqua   situ uillae   fundi modo   colonorum et seruorum generibus   officiorum operumque distributione   tempestiue per haec ad ipsum iam terrae cultum peruenimus   de quo pluribus libro insequente mox disserimus  
Quaeris ex me, Publi Siluine, quod ego sine cunctatione non recuso docere, cur priore libro ueterem opinionem fere omnium, qui de cultu agrorum locuti sunt, ab principio confestim reppulerim, falsamque sententiam repudiauerim censentium longo aeui situ longique iam temporis exercitatione fatigatam et effetam humum consenuisse. Nec te ignoro cum et aliorum illustrium scriptorum tunc praecipue Tremelii auctoritatem reuereri, qui cum plurima rusticarum rerum praecepta simul eleganter et scite memoriae prodiderit, uidelicet illectus nimio fauore priscorum de simili materia disserentium falso credidit parentem omnium terram, sicut muliebrem sexum aetate anili iam confectam, progenerandis esse fetibus inhabilem. Quod ipse quoque confiterer, si in totum nullae fruges prouenirent. Nam et hominis tunc demum declaratur sterile senium, non cum desinit mulier trigeminos aut geminos parere, sed cum omnino nullum conceptum edere ualet. Itaque transactis iuuentae temporibus, etiamsi longa uita superest, partus tamen annis denegatus non restituitur. At ex contrario seu sponte seu quolibet casu destituta humus, cum est repetita cultu, magno fenore cessationis colono respondet. Non ergo est exiguarum frugum causa terrae uetustas, si modo cum semel inuasit senectus, regressum non habet, nec reuiuiscere aut repubescere potest; sed ne lassitudo quidem soli minuit agricolae fructum. Neque enim prudentis est adduci tamquam in hominibus nimiae corporis exercitationi, aut oneris alicuius ponderi, sic cultibus et agitationibus agrorum fatigationem succedere. Quid ergo est, inquis, quod asseuerat Tremellius, intacta et siluestria loca, cum primum coeperint exuberare, mox deinde non ita respondere labori colonorum? Uidet sine dubio quid eueniat, sed cur id accidat, non peruidet. Neque enim idcirco rudis et modo ex siluestri habitu in aruum transducta fecundior haberi terra debet, quod sit requietior et iunior, sed quod multorum annorum frondibus et herbis, quas suapte natura progenerabat, uelut saginata largioribus pabulis, facilius edendis educandisque frugibus sufficit. At cum perruptae rastris et aratris radices herbarum, ferroque succisa nemora frondibus suis desierunt alere matrem, quaeque temporibus autumni frutetis et arboribus delapsa folia superiaciebantur, mox conuersa uomeribus et inferiori solo, quod plerumque est exilius, permixta atque absumpta sunt, sequitur ut destituta pristinis alimentis macrescat humus. Non igitur fatigatione, quemadmodum plurimi crediderunt, nec senio, sed nostra scilicet inertia minus benigne nobis arua respondent. Licet enim maiorem fructum percipere, si frequenti et tempestiua et modica stercoratione terra refoueatur. De cuius cultu dicturos nos priore uolumine polliciti iam nunc disseremus.
Callidissimi rusticarum rerum, Siluine, genera terreni tria esse dixerunt, campestre, collinum, montanum. Campum non aequissima situm planitie nec perlibrata, sed exigue prona; collem clementer et molliter assurgentem; montem non sublimem et asperum, sed nemorosum et herbidum maxime probauerunt. His autem generibus singulis senae species contribuuntur, soli pinguis uel macri, soluti uel spissi, humidi uel sicci; quae qualitates inter se mixtae uicibus et alternatae plurimas efficiunt agrorum uarietates: eas enumerare non est artificis agricolae. Neque enim artis officium est, per species, quae sunt innumerabiles, euagari, sed ingredi per genera, quae possunt cogitatione mentis et ambitu uerborum facile copulari. Recurrendum est igitur ad qualitatum inter se dissidentium quasi quasdam coniunctiones, quas Graeci syzygias enentioteton, nos discordantium comparationes tolerabiliter dixerimus. Atque etiam significandum est ex omnibus, quae terra progeneret, plura campo magis quam colle, plura pingui solo quam macro laetari. De siccaneis et riguis non comperimus, utra numero uincant, quoniam utrimque paene infinita sunt, quae siccis quaeque humidis locis gaudent; sed ex his nihil non melius resoluta humo quam densa prouenit. Quod noster quoque Uirgilius, cum et alias fecundi arui laudes rettulisset, et cui putre solum; namque hoc imitamur arando. Neque enim aliud est colere, quam resoluere et fermentare terram. Ideoque maximos quaestus ager praebet idem pinguis ac putris, quia cum plurimum reddat, minimum poscit; et quod postulat, exiguo labore atque impensa conficitur. Praestantissimum igitur tale solum iure dicatur. Proximum deinde huic pinguiter densum, quod impensum coloni laboremque magno fetu remuneratur. Tertia est ratio loci rigui, quia sine impensa fructum reddere potest. Hanc primam Cato esse dicebat, qui maxime reditum pratorum ceteris anteponebat; sed nos de agitatione terrae nunc loquimur, non de situ. Nullum deterius habetur genus, quam quod est siccum pariter et densum et macrum; quia cum difficulter tractetur, tunc ne tractatum quidem gratiam refert; nec relictum pratis uel pascuis abunde sufficit. Itaque hic ager siue exercetur seu cessat, colono est penitendus, ac tamquam pestilens refugiendus. Nam ille mortem facit, hic teterrimam comitem mortis famem; si tamen Graecis Camenis habemus fidem clamitantibus "limoi oiktiston thaneein". Sed nunc potius uberioris soli meminerimus, cuius demonstranda est duplex tractatio, culti et siluestris. De siluestri regione in aruorum formam redigenda prius dicemus, quoniam est antiquius facere agrum quam colere. Incultum igitur locum consideremus, siccus an humidus; nemorosus arboribus an lapidibus confragosus; iuncone sit an gramine uestitus ac filictis aliisue fruteis impeditus. Si humidus erit, abundantia uliginis ante siccetur fossis. Earum duo genera cognouimus, caecarum et patentium. Spissis atque cretosis regionibus apertae relinquuntur; at ubi solutior humus est, aliquae fiunt patentes, quaedam etiam obcaecantur, ita ut in patentes ora hiantia caecarum competant; sed patentes latius apertas summa parte decliuesque et ad solum coarctatas, imbricibus supinis similes facere conueniet. Nam quarum recta sunt latera, celeriter aquis uitiantur et superioris soli lapsibus replentur. Opertae rursus obcaecari debebunt, solcis in altitudinem tripedaneam depressis: qui cum parte dimidia lapides minutos uel nudam glaream receperint, aequentur superiecta terra, quae fuerat effossa. Uel si nec lapis erit nec glarea, sarmentis connexus uelut funis informabitur in eam crassitudinem, quam solum fossae possit anguste quasi accommodatam coarctatamque capere. tunc per imum contendetur, ut super calcatis cupressinis uel pineis, aut, si eae non erunt, aliis frondibus terra contegantur; in principio atque exitu fossae more ponticulorum binis saxis tantummodo pilarum uice constitutis, et singulis superpositis, ut eiusmodi constructio ripam sustineat, ne praecludatur humoris illapsus atque exitus. Nemorosi frutetosique tractus duplex cura est, uel exstirpandis radicitus arboribus et remouendis; uel, si rarae sint, tantum succidendis incendendisque et inarandis. At saxosum facile est expedire lectione lapidum, quorum si magna est abundantia, uelut quibusdam substructionibus partes agri sunt occupandae, ut reliquae emundentur; uel in altitudinem sulco depresso lapides obruendi. Quod tamen ita faciendum erit, si suadebit operarum uilitas. Iunci et graminis pernicies repastinatio est; filicis, frequens exstirpatio. Quae uel aratro fieri potest, quoniam intra biennium saepius conuulsa moritur; celerius etiam, si eodem tempore stercores, et lupino uel faba conseras, ut cum aliquo reditu medearis agri uitio. Namque constat filicem sationibus et stercoratione facilius interimi. Uerum et si subinde nascentem falce decidas, quod uel puerile opus est, intra praedictum tempus uiuacitas eius absumitur. Sed iam expediendi rudis agri rationem sequitur cultorum noualium cura, de qua mox quid censeam profitebor, si quae ante discenda sunt, aruorum studiosis praecepero. Plurimos antiquorum, qui de rusticis rebus scripserunt, memoria repeto quasi confessa nec dubia signa pinguis ac frumentorum fertilis agri prodidisse, dulcedinem soli propriam herbarum et arborum prouentum, nigrum colorem uel cinereum. Nihil de ceteris ambigo; de colore satis admirari non possum, cum alios tunc etiam Cornelium Celsum, non solum agricolationis, sed uniuersae naturae prudentem uirum, sic et sententia et uisu deerrasse, ut oculis eius tot paludes, tot etiam campi salinarum non occurrerent, quibus fere contribuuntur praedicti colores. Nullum enim temere uidemus locum, qui modo pigrum contineat humorem, non eundem uel nigri uel cinerei coloris, nisi forte in eo fallor ipse, quod non putem aut in solo limosae paludis et uliginis amarae, aut in maritimis areis salinarum gigni posse laeta frumenta. Sed manifestior hic antiquorum error, quam ut pluribus argumentis conuincendus sit. Non ergo color, tamquam certus auctor, testis est bonitatis aruorum. Et ideo frumentarius ager, id est pinguis, magis aliis qualitatibus aestimandus est. Nam ut fortissimae pecudes diuersos ac paene innumerabiles, sic etiam robustissimae terrae plurimos et uarios colores sortitae sunt. Itaque considerandum erit, ut solum quod excolere destinamus, pingue sit. Per se tamen id parum est, si dulcedine caret; quod utrumque satis expedita nobis ratione contingit discere. Nam perexigua conspergitur aqua glaeba, manuque subigitur ac si glutinosa est, quamuis leuissimo tactu pressa inhaerescit, et picis in morem ad digitos lentescit habendo, ut ait Uirgilius, eademque illisa humor dissipatur; quae res admonet nos inesse tali materiae naturalem succum et pinguitudinem. Sed si uelis scrobibus egestam humum recondere et recalcare, cum aliquo quasi fermento abundauerit, certum erit esse eam pinguem; cum defuerit, exilem; cum aequauerit, mediocrem. Quamquam ista quae nunc rettuli, non tam uera possunt uideri, quam si sit pullula terra, quae melius prouentu frugum approbatur. Sapore quoque dignoscemus, si ex ea parte agri, quae maxime displicebit, effossae glebae, et in fictili uase madefactae dulci aqua permisceatur, ac more faeculenti uini diligenter colatae gustu explorentur. Nam qualem traditum ab eis rettulerit humor saporem, talem esse dicemus eius soli.. Sed citra hoc experimentum multa sunt, quae et dulcem terram et frumentis habilem significent, ut iuncus, ut calamus, ut gramen, ut trifolium, ebulum, rubi, pruni siluestres, et alia complura, quae etiam indagatoribus aquarum nota, non sini dulcibus terrae uenis educantur. Nec contentos esse nos oportet prima specie summi soli, sed diligenter exploranda est inferioris materiae qualitas, terrena necne sit. Frumentis autem sat erit, si aeque bona suberit bipedanea humus: arboribus altitudo quattuor pedum abunde est. Haec cum ita explorauerimus, agrum sationibus faciundis expediemus. Is autem non minimum exuberat, si curiose et scite subigitur. Quare antiquissimum est formam huius operis conscribere, quam uelut sectam legemque in proscindendis agris sequantur agricolae. Igitur in opere boues arcte iunctos habere conuenit, quo speciosius ingrediantur sublimes et elatis capitibus, ac minus colla eorum labefactentur, iugumque melius aptum ceruicibus insidat. Hoc enim genus iuncturae maxime probatum est. Nam illud, quod in quibusdam prouinciis usurpatur, ut cornibus illigetur iugum, fere repudiatum est ab omnibus, qui praecepta rusticis conscripserunt; neque immerito. Plus enim queunt pecudes collo et pectore conari, quam cornibus. Atque hoc modo tota mole corporis totoque pondere nituntur; at illo, retractis et resupinis capitibus excruciantur, aegreque terrae summam partem leui admodum uomere sauciant. Et ideo minoribus aratris moliuntur, qui non ualent alte perfossa noualium terga rescindere; quod cum fit, omnibus uirentibus plurimum confert. Nam penitus aruis sulcatis maiore incremento segetum arborumque foetus grandescunt. Et in hoc igitur ab Celso dissentio, qui reformidans impensam, quae scilicet largior est in amplioribus armentis, censet exiguis uomeribus et dentalibus terram subigere, quo minoris formae bubus administrari id possit; ignorans, plus esse reditus in ubertate frugum, quam impendii, si maiora mercemur armenta, praesertim in Italia, ubi arbustis atque oleis consitus ager altius resolui ac subigi desiderat, ut et summae radices uitium olearumque uomeribus rescindantur; quae si maneant, frugibus obsint; et inferiores penitus subacto solo facilius capiant humoris alimentum. Potest tamen illa Celsi ratio Numidiae et Aegypto conuenire, ubi plerumque arboribus uiduum solum frumentis seminatur. Atque eiusmodi terram pinguibus arenis putrem ueluti cinerem solutam quamuis leuissimo dente moueri satis est. Bubulcum autem per proscissum ingredi oportet, alternisque uersibus obliquum tenere aratrum, et alternis recto plenoque sulcare; sed ita necubi crudum solum et immotum relinquat, quod agricolae scamnum uocant. Boues cum ad arborem uenerint, fortiter retinere ac retardare, ne in radicem maiore nisu uomis impactus colla commoueat, neue aut cornu bos ad stipitem uehementius offendat, aut extremo iugo truncum delibet ramumque deplantet. Uoce potius quam uerberibus terreat, ultimaque sint opus recusantibus remedia plagae. Numquam stimulo lacessat iuuencum, quod retrectantem calcitrosumque eum reddit. Nonnumquam tamen admoneat flagello. Sed nec in media parte uersurae consistat, detque requiem in summa, ut spe cessandi totum spatium bos agilius enitatur. Sulcum autem ducere longiorem, quam pedum centumuiginti, contrarium pecori est; quoniam plus aequo fatigatur, ubi hunc modum excessit. Cum uentum erit ad uersuram, in priorem partem iugum propellat, et boues inhibeat, ut colla eorum refrigescant, quae celeriter conflagrant, nisi assidue refrigerentur, et ex eo tumor ac deinde ulcera inuadunt. Nec minus dolabra quam uomere bubulcus utatur; et praefractas stipes summasque radices, quibus ager arbusto consitus implicatur, omnes refodiat ac persequatur.
Boues cum ab opere disiunxerit, substrictos confricet, manibusque comprimat dorsum, et pellem reuellat, nec patiatur corpori adhaerere, quia et genus morbi maxime est armentis noxium. Colla subigat, merumque faucibus, si aestuauerint, infundat. Satis autem est singulis binos sextarios praebere: sed ante ad praesepia boues religari non expedit, quam sudare atque anhelare desierint. Cum deinde tempestiue potuerint uesci, non multum nec uniuersum cibum, sed partibus et paulatim praebere conuenit. Quem cum absumpserint, ad aquam duci oportet, sibiloque allectari, quo libentius bibant; tunc demum reductos largiori pabulo satiari. Hactenus de officio bubulci dixisse abunde est. Sequitur ut tempora quoque subigendi arui praecipiamus.
 Pingues campi, qui diutius continent aquam, proscindendi sunt anni tempore iam incalescente, cum omnis herbas ediderint, neque adhuc earum semina maturuerint; sed tam frequentibus densisque sulcis arandi sunt, ut uix dignoscatur in utram partem uomer actus sit; quoniam sic omnes radices herbarum perruptae necantur. Sed et compluribus iterationibus sic resoluatur ueruactum in puluerem, ut uel nullam uel exiguam desideret occationem, cum seminauerimus. Nam ueterea Romani dixerunt male subactum agrum, qui satis frugibus occandus sit. Eum porro an recte aretur, frequenter explorare debet agricola. Nec tantum uisu, qui fallitur nonnumquam, superfusa terra latentibus scamnis, uerum etiam tactu, qui minus decipitur, cum solidi rigoris admota pertica transuersis sulcis inseritur. Ea si aequaliter ac sine offensione penetrauit, manifestum est totum solum deinceps esse motum; sin autem subeunti durior aliqua pars obstitit, crudum ueruactum esse demonstrat. Hoc cum saepius bubulci fieri uident, non committunt scamna facere. Igitur uliginosi campi proscindi debent post Idus mensis Aprilis. Quo tempore cum arati fuerint uiginti diebus interpositis circa solstitium, quod est nonum uel octauum Kalend. Iulias, iteratos esse oportebit, ac deinde circa Septembris Kalendas tertiatos: quoniam in id tempus ab aestiuo solstitio conuenit inter peritos rei rusticae non esse arandum, nisi si magnis, ut fit nonnumquam, ac subitaneis imbribus quasi hibernis pluuiis terra permaduerit. Quod cum accidit, nihil prohibet, quo minus mense Iulio ueruacta subigantur. Sed quandoque arabitur, obseruabimus, ne lutosus ager tractetur, neue exiguis nimbis semimadidus, quam terram rustici uariam cariosamque appellant. Ea est cum post longas siccitates leuis pluuia superiorem partem glaebarum madefecit, inferiorem non attigit. Nam quae limosa uersantur arua, toto anno desinunt posse tractari, nec sunt habilia sementi aut occationi aut sarritioni. At rursus, quae uaria subacta sunt, continuo triennio sterilitate afficiuntur. Medium igitur temperamentum maxime sequamur in arandis agris, ut neque succo careant, nec abundent uligine. Quippe nimius humor, ut dixi, limosos lutososque reddit. At qui siccitatibus aruerunt, expediri probe non possunt. Nam uel respuitur duritia soli dens aratri, uel si qua parte penetrauit, non minute diffundit humum, sed uastos caespites conuellit; quibus obiacentibus impeditum aruum minus recte potest iterari; quia ponderibus glaebarum sicut aliquibus obstantibus fundamentis, uomis ab sulco repellitur: quo euenit, ut in iteratione quoque scamna fiant, et boues iniquitate operis pessime multentur. Accedit huc, quod omnis humus, quamuis laetissima, tamen inferiorem partem ieiuniorem habet, eamque attrahunt excitatae maiores glaebae. Quo euenit, ut infecundior materia mixta pinguiori segetem minus uberem reddat, tunc etiam ratio rustici aggrauatur exiguo profectu operis. Iusta enim fieri nequeunt, cum induruit ager. Itaque siccitatibus censeo quod iam proscissum est iterare, pluuiamque opperiri, quae, madefacta terra, facilem nobis culturam praebeat. Sed iugerum talis agri quattuor operis expeditur. Nam commode proscinditur duabus, una iteratur, tertiatur dodrante, in liram satum redigitur, quadrante operae. Liras autem rustici uocant easdem porcas, cum sic aratum est, ut inter duos latius distantes sulcos medius cumulus siccam sedem frumentis praebeat. Colles pinguis soli peracta satione trimestri mense Martio, si uero tepor caeli siccitasque regionis suadebit, Februario statim proscindendi sunt. Deinde ab Aprili medio usque in solstitium iterandi tertiandique Septembri circa aequinoctium. Ac totidem operis, quot uliginosi campi, excolitur iugerum. Sed tali agro in arando maxime est obseruandum, semper ut transuersus mons sulcetur. Nam hac ratione difficultas accliuitatis infringitur, laborque pecudum et hominum commodissime sic minuitur. Paulum tamen quotiescumque iterabitur, modo in elatiora, modo in depressiora cliui obliquum agi sulcum oportebit, ut in utramque partem rescindamus, nec eodem uestigio terram moliamur. Exilis ager planus, qui aquis abundat, primum aretur ultima parte mensis Augusti, subinde Septembri sit iteratus, paratusque sementi circa aequinoctium. Expeditior autem labor eiusmodi solo est, eo quod pauciores impenduntur operae: nam tres uni iugero sufficiunt. Item graciles cliui non sunt aestate arandi, sed circa Septembres Kalendas; quoniam si ante hoc tempus proscinditur, effoeta et sine succo humus aestiuo sole peruritur, nullasque uirium reliquias habet. Itaque optime inter Kalendas et Idus Septembris aratur, ac subinde iteratur, ut primis pluuiis aequinoctialibus conseri possit; neque in lira, sed sub sulco talis ager seminandus est.
Prius tamen quam exilem terram iteremus, stercorare conueniet: nam eo quasi pabulo gliscit. Ia campo rarius, in colle spissius acerui stercoris instar quinque modiorum disponentur, atque in plano pedes interualli quoquo uersus octo, in cliuo duobus minus relinqui sat erit. Sed id nobis decrescente luna fieri placet: nam ea res herbis liberat segetes. Iugerum autem desiderat, quod spissius stercoratur, uehes quattuor et uiginti; quod rarius, duodeuiginti. Disiectum deinde protinus fimum inarari et obrui conuenit, ne solis halitu uires amittat, et ut permixta humus praedicto alimento pinguescat. Itaque cum in agro disponentur acerui stercoris, non debet maior modus eorum dissipari, quam quem bubulci eodem die possint obruere.
 Quoniam sementi terram docuimus praeparare, nunc seminum genera persequemur. Prima et utilissima sunt hominibus frumenta, triticum et semen adoreum. Tritici genera complura cognouimus. Uerum ex his maxime serendum est, quod robus dicitur, quoniam et pondere et nitore praestat. Secunda conditio est habenda siliginis, cuius species in pane praecipua pondere deficitur. Tertium erit trimestre, cuius usus agricolis gratissimus. Nam ubi propter aquas aliamue causam matura satio est omissa, praesidium ab hoc petitur. Id genus est seliginis. Reliquae tritici species, nisi si quos multiplex uarietas frugum et inanis delectat gloria, superuacuae sunt. Adorei autem plerumque uidemus in usu genera quattuor. Far, quod appellatur Clusinum, candoris nitidi. Far, quod uocatur uennunculum, rutilum, atque alterum candidum, sed utrumque maioris ponderis quam Clusinum. Semen trimestre, quod dicitur halicastrum, idque pondere et bonitate est praecipuum. Sed haec genera tritici et adorei, propterea custodienda sunt agricolis, quod raro quisquam ager ita situs est, ut uno semine contenti esse possimus, interueniente parte aliqua uel uliginosa uel arida. Triticum autem sicco loco melius coalescit. Adoreum minus infestatur humore.
Leguminum genera cum sint complura, maxime grata et in usu hominum uidentur faba, lenticula, phaselus, cicer, cannabis, milium, panicum, sesama, lupinum, linum etiam, et ordeum, quia ex eo ptisana est. Item pabulorum optima sunt medica et foenum Graecum, nec minus uicia. Proxime deinde cicera et eruum et farrago, quae est ex ordeo. Sed de his prius disseremus, quae nostra causa seminantur, memores antiquissimi praecepti, quo monemur ut locis frigidis ocissime, tepidis celerius, calidis nouissime seramus. Nunc autem proinde ac si temperatae regioni praecepta dabimus.
Placet nostro poetae adoreum atque etiam triticum non ante seminare, quam occiderint Uergiliae. Quod ipsum numeris sic edisserit:
     At si triticeam in messem robustaque farra
     exercebis humum, solisque instabis aristis,
     ante tibi Eoae Atlantides abscondantur.
Absconduntur autem altero et trigesimo die post autumnale aequinoctium, quod fere conficitur nono Kaled. Octobris; propter quod intellegi debet tritici satio dierum sex et quadraginta ab occasu Uergiliarum, qui fit ante diem IX Kalend. Nouembr. ad brumae tempora. Sic enim seruant prudentes agricolae, ut quindecim diebus prius quam conficiatur bruma, totidemque post eam confectam neque arent, neque uitem aut arborem putent. Nos quoque non abnuimus in agro temperato et minime humido sementem sic fieri debere. Ceterum locis uliginosis atque exilibus aut frigidis aut etiam opacis plerumque cirta Kalendas Octobris seminare conuenire, dum sicca tellure licet, dum nubila pendent, ut prius conualescant radices frumentorum quam hibernis imbribus aut gelicidiis pruinisue infestentur. Sed quamuis tempestiue sementis confecta erit, cauebitur tamen ut patentes liras crebrosque sulcos aquarios, quos nonnulli elices uocant, faciamus, et omnem humorem in colliquias, atque inde extra segetes deriuemus. Nec ignoro quosdam ueteres auctores praecepisse ne seminarentur agri nisi cum terra pluuiis permaduisset. Quod ego, si tempestiue competat, magis conducere agricolae non dubito. Sed si, quod euenit nonnumquam, seri sunt imbres, quamuis sitienti solo recte semen committitur: idque etiam in quibusdam prouinciis, ubi status talis caeli est, usurpatur. Nam quod sicco solo ingestum et inoccatum est, pereinde ac si repositum in horreo non corrumpitur, atque ubi uenit imber, multorum dierum sementis uno die surgit. Tremellius quidem asseuerat, prius quam impluerit, ab auibus aut formicis sata non infestari, dum aestiuis serenitatibus ager aret. Idque etiam saepius nos experti uerum adhuc esse non comperimus. Magis apte tamen in eiusmodi agris adoreum quam triticum seritur; quoniam folliculum, quo continetur, firmum et durabilem aduersus longioris temporis humorem habet.
 Iugerum agri pinguis plerumque modios tritici quattuor, mediocris quinque postulat: adorei modios nouem, si est laetum solum; si mediocre, decem desiderat. Nam quamuis de mensura minus auctoribus conuenit, hanc tamen uideri commodissimam docuit noster usus; quem si quis sequi recusat, utatur praeceptis eorum qui bene uberem campum in singula iugera tritici quinque et adorei octo modiis obserere praecipiunt, atque hac portione mediocribus agris semina praebenda censent. Nobis ne istam quidem, quam praediximus,mensuram semper placet seruari, quod eam uariat aut loci aut temporis aut caeli conditio. Loci, cum uel in campis uel collibus frumentum seritur, atque his uel pinguibus uel mediocribus uel macris. Temporis, cum autumno aut etiam ingruente hieme frumenta iacimus. Nam prima sementis rarius serere permittit, nouissima spissius postulat. Caeli, cum aut pluuium aut siccum est. Nam illud idem quod prima sementis, hoc quod ultima desiderat. Omne autem frumentum maxime campo patente et ad solem prono apricoque et soluto laetatur. Collis enim quamuis granum robustioris aliquanto, minus tamen tritici reddit. Densa cretosaque et uliginosa humus siliginem et far adoreum non incommode alit. Ordeum nisi solutum et siccum locum non patitur. Atque illa uicibus annorum requietum agitatumque alternis et quam laetissimum uolunt aruum. Hoc nullam mediocritatem postulat: nam uel pinguissima uel macerrima humo iacitur. Illa post continuos imbres, si necessitas exigat, quamuis adhuc limoso et madente solo sparseris, iniuriam sustinet. Hoc si lutoso commiseris, emoritur.. Siliginis autem uel tritici, si mediocriter cretosus uliginosusue ager est, etiam paulo plus, quam, ut prius iam dixi, quinque modiis ad sationem opus est. At si siccus et resolutus locus, idemque uel pinguis, uel exilis est, quattuor; quoniam ex contrario macer tantumdem seminis poscit. Nam nisi rare conseritur, uanam minutam spicam facit. At ubi ex uno semine pluribus culmis fruticauit, etiam ex rara segete densam facit. Inter cetera quoque non ignorare debemus, quinta parte seminis amplius occupari agrum consitum arbusto, quam uacuum et apertum. Atque adhuc de satione autumnali loquimur: hanc enim potissimam ducimus. Sed est et altera, cum cogit necessitas: trimestrem uocant agricolae. Ea locis praegelidis ac niuosis, ubi aestas est humida et sine uaporibus, recte committitur. Ceteris admodum raro respondet. Quam tamen ipsam celeritur et utique ante aequinoctium uernum conueniet peragere. Si uero locorum et caeli conditio patietur, quanto maturius seuerimus, <tanto> commodius proueniet. Neque enim est ullum, sicut multi crediderunt, natura trimestre semen: quippe idem iactum autumno melius respondet. Sunt nihilo minus quaedam aliis potiora, quae sustinent ueris tepores, ut siligo et ordeum Galaticum et halicastrum, granumque fabae Marsicae. Nam cetera robusta frumenta semper ante hiemem seri debent in regionibus temperatis. Solet autem salsam nonnumquam et amaram uliginem uomere terra, quae quamuis matura iam sata manante noxio humore corrumpit, et locis calentibus sine ulla stirpe seminum areas reddit. Ea glabreta signis adhibitis notari conuenit, ut suo tempore uitiis eiusmodi medeamur. Nam ubi uel uligo, uel aliqua pestis segetem enecat, ibi columbinum stercus, uel si id non est, folia cupressi conuenit spargi et inarari. Sed antiquissimum est, omnem inde humorem facto sulco deducere: aliter uana erunt praedicta remedia. Nonnulli pelle hyaenae satoriam trimodiam uestiunt, atque ita ex ea, cum paulum immorata sunt semina, iaciunt, non dubitantes prouentura, quae sic sata sint. Quaedam etiam subterraneae pestes adultas segetes radicibus subsectis enecant. Id ne fiat, remedio est aquae mixtus succus herbae, quam rustici sedum appellant; nam hoc medicamine una nocte semina macerata iaciuntur. Quidam cucumeris anguini humorem expressum, et eiusdem tritam radicem diluunt aqua, similique ratione madefacta semina terrae mandant. Alii hac eadem aqua uel amurca insulsa, cum coepit infestari seges, perfundunt sulcos, et ita noxia animalia submouent. Illud deinceps praecipiendum habeo, ut demissis segetibus iam in area futuro semini consulamus. Nam quod ait Celsus, ubi mediocris est fructus, optimam quamque spicam legere oportet, separatimque ex ea semen reponere; cum rursus amplior messis prouenerit, quicquid exteretur, capisterio expurgandum erit, et semper quod propter magnitudinem ac pondus in imo subsederit, ad semen reseruandum. Nam id plurimum prodest, quia quamuis celerius locis humidis, tamen etiam siccis frumenta degenerant, nisi cura talis adhibeatur. Neque enim dubium est, ex robusto semine posse fieri non robustum. Quod uero protinus ex leui natum sit, numquam robur accipere manifestum est. Ideoque Uirgilius cum et alia tunc et hoc de seminibus praeclare sic disseruit:
     Uidi lecta diu, et multo spectata labore
     degenerare tamen, ni uis humana quotannis
     maxima quaeque manu legeret. Sic omnia fatis
     in peius ruere, ac retro sublapsa referri.
Granum autem rutilum si, cum diffissum est, eundem colorem interiorem habet, integrum esse non dubitamus. Quod extrinsecus albidum, intus etiam conspicitur candidum, leue ac uanum intellegi debet. Nec nos tamquam optabilis agricolis fallat siligo. Nam hoc tritici uitium est, et quamuis candore praestet, pondere tamen uincitur. Uerum in humido statu caeli recte prouenit; et ideo locis manantibus magis apta est. Nec tamen ea longe nobis aut magna difficultate requirenda est. Nam omne triticum solo uliginoso post tertiam sationem conuertitur in siliginem. Proximus est his frumentis usus ordei, quod rustici hexastichum, quidam etiam cantherinum appellant; quoniam et omnia animalia, quae ruri sunt, melius quam triticum, et homines salubrius quam malum triticum pascit. Nec aliud in egenis rebus magis inopiam defendit. Seritur soluta siccaque terra, et uel praeualida uel exili, quia constat arua segetibus eius macescere; propter quod pinguissimo agro, cuius nimis uiribus noceri non possit, aut macro, cui nihil aliud, committitur. Altero sulco seminari debet post aequinoctium, media fere sementi, si laeto solo; si gracili, maturius. Iugerum quinque modii occupabunt. Idque ubi paulum maturuerit, festinantius quam ullum aliud frumentum demetendum erit. Nam et fragili culmo, et nulla uestitum palea granum eius celeriter decidit, iisdemque de causis facilius teritur, quam cetera. Sed cum eius messem sustuleris, optimum est noualia pati anno cessare; si minus, stercore saturare, et omne uirus, quod adhuc inest terrae, propulsare. Alterum quoque genus ordei est, quod alii distichum, Galaticum nonnulli uocant, ponderis et candoris eximii, adeo ut tritico mixtum egregia cibaria familiae praebeat. Seritur quam pinguissimis, sed frigidis locis circa Martium mensem. Melius tamen respondet, si clementia hiemis permittit, cum seminatur circa Idus Ianuarias. Iugerum sex modios postulat. Inter frumenta etiam panicum et milium ponenda sunt, quamuis iam leguminibus ea contribuerim. Nam multis regionibus cibariis eorum coloni sustinentur. Leuem solutamque humum desiderant. Nec in sabuloso solo, sed in arena quoque proueniunt, modo humido caelo uel riguo solo. Nam siccum cretosumque reformidant. Ante uer seri non possunt, quoniam teporibus maxime laetantur, ultima tamen parte Martii mensis commodissimae terrae committuntur. Nec impensa graui rationem cultoris onerant; quippe sextariis fere quattuor iugerum implent. Frequentem tamen exigunt sarritionem et runcationem, ut herbis liberentur. Ea cum spicas ediderunt, prius quam semina hient aestibus, manu carpuntur, et suspensa in sole cum assicata fuerint, reconduntur, atque ita reposita perennant diutius quam cetera. Panis ex milio conficitur, qui antequam refrigescat, sine fastidio potest assumi. Panicum pinsitum et euolutum furfure, sed et milium quoque pultem quauis in copia maxime cum lacte non fastidientem praebet.
Quoniam de frumentis abunde praecepimus, de leguminibus deinceps disseramus. Lupini prima ratio est, quod et minimum operarum absumit, et uilissime emitur, et maxime ex iis quae seruntur, iuuat agrum. Nam uineis <iam> emaciatis, et aruis optimum stercus praebet, ac uel effoeto solo prouenit, uel repositum in granario patitur aeuum. Boues per hiemem coctum maceratumque probe alit. Famem quoque, si sterilitas annorum incessit hominibus, commode propulsat. Spargitur statim ex area. Atque id solum omnium leguminum non desiderat requiem in horreo, siue Septembri mense ante aequinoctium, seu protinus ab Kalendis Octobribus crudis noualibus ingeras. Et qualitercumque obruas, sustinet coloni neglegentiam. Teporem tamen autumni desiderat, ut celeriter confirmetur. Nam si non ante hiemem conualuerit, frigoribus affligitur. Reliquum quod semini superest, in tabulatum, quo fumus peruenit, optime reponis. Quoniam si humor inuasit, uermes gignit; qui simul atque oscilla lupinorum adederunt, reliqua pars enasci non potest. Id, ut dixi, exilem amat terram, et rubricam praecipue. Nam cretam reformidat limosoque non exit agro. Iugerum decem modii occupant. Ab hoc recte phaselus terrae mandabitur, uel in ueretro, uel melius pingui et restibili agro. Nec amplius quattuor modiis iugerum obseretur.. Similis quoque ratio est pisi, quod tamen facilem et solutam terram desiderat tepidumque locum et caelum frequentis humoris. Eadem mensura iugerum uel modio minus quam phaselum licet obserere primo tempore sementis ab aequinoctio autumnali. Fabae pinguissimus locus uel stercoratus destinatur, et si ueteretum erit in ualle situm, quod ab superiore parte succum accipit; prius autem iaciemus semina, deinde proscindemus terram, proscissamque in liram reuocabimus occabimusque, quo altius largiore humo contegatur. Nam id plurimum refert, ut radices enatorum seminum penitus demersae sint. Sin autem proximae messis occupandum erit restibile, desectis stramentis quattuor et uiginti uehes stercoris in iugerum disponemus dissipabimusque. Et similiter cum semen crudo solo ingesserimus, inarabimus, imporcatumque occabimus; quamuis sint, qui negent locis frigidis oportere occari fabam, quia exstantes glaebae ab gelicidiis adhuc eam teneram uindicent, et aliquem teporem frigore laboranti praebeant. Sunt etiam qui putent in aruis hanc eandem uice stercoris fungi. Quod sic ego interpretor, ut existimem, non sationibus eius pinguescere humum, sed minus hanc quam cetera semina uim terrae consumere. Nam certum habeo, frumentis utiliorem agrum esse, qui nihil, quam qui istam siliquam proximo anno tulerit. Iugerum agri, ut Tremellio, quattuor, ut nobis uidetur, fabae sex occupant modii, si solum pingue sit; si mediocre, paulo amplius. Eaque nec macrum nec nebulosum locum patitur. Densa tamen humo saepe commode respondet. Media sementi pars seri, et pars ultima debet, quae septimontialis satio dicitur. Tempestiua frequentius, nonnumquam tamen sera melior est. Post brumam parum recte seritur, pessime uere; quamuis sit etiam trimestris faba, quae mense Februario seratur, quinta parte amplius quam matura. Sed exiguas paleas, nec multam siliquam facit. Ueteres itaque rusticos plerumque dicentes audio, malle se maturae fabalia quam fructum trimestris. Sed quocumque tempore anni seretur, opera danda erit, ut quantum destinauerimus in sationem, tantum quintadecima luna, si tamen ea non transcurret eo die solis radios, quod Graeci apokrousin uocant, si minus, quartadecima utique adhuc lunae crescente lumine spargatur, etiam si confestim totum semen operiri non poterit. Nihil enim nocebitur ei nocturnis roribus aliisue ex causis, dum ab pecore et auibus uindicetur. Priscis autem rusticis nec minus Uirgilio prius amurca uel nitro macerari eam et ita seri placuit, laetior ut fetus siliquis fallacibus esset, et quamuis igni exiguo properata maderent. Nos quoque sic medicatam comperimus, cum ad maturitatem perducta sit, minus ab curculione infestari. Sed et illud, quod deinceps dicturi sumus, experti praecipimus. Silente luna fabam uellito ante lucem. Deinde cum in area exaruerit, confestim, prius quam luna incrementum capiat, excussam refrigeratamque in granarium conferto. Sic condita ab curculionibus erit innoxia. Maximeque ex leguminibus ea et sine iumentis teri et sine uento purgari expeditissime sic poterit. Modicus fasciculorum numerus resolutus in extrema parte areae collocetur, quem per longissimum eius mediumque spatium tres uel quattuor homines promoueant pedibus, et baculis furcillisue contundant; deinde cum ad lateram partem areae peruenerint, in aceruum culmos regerant. Nam semina excussa in area iacebunt, superque ea paulatim eodem modo reliqui fasciculi excutientur. Ac durissimae quidem acus reiectae separataeque erunt ab cudentibus: minutae uero, quae de siliquis cum faba resederint, alitere secernentur. Nam cum aceruus paleis granisque mixtus in unum fuerit congestus, paulatim ex eo uentilabris per longius spatium iactetur. Quo facto palea, quae leuior est, citra decidet; faba, quae longius emittitur, pura eo perueniet, quo uentilator eam iaculabitur. Lentim modo ab dimidiata luna usque in duodecimam solo tenui et resoluto uel pingui et sicco maxime loco seri conuenit; nam in flore facile luxuria et humore corrumpitur. Quae ut celeriter prodeat et ingrandescat, antequam seratur fimo arido permisceri debet, et cum ita quatriduo aut quinque diebus requieuerit, spargi. Sationes eius duas seruamus, alteram maturam per mediam sementim, seriorem alteram mense Februario. Iugerum agri paulo plus quam modius occupat. Ea ne curculionibus absumatur (nam etiam dum est in siliqua exestur) curandum erit, ut cum extrita sit, in aquam demittatur, et ab inani, quae protinus innatat, separetur solida; tunc in sole siccetur, et radice silphii trita cum aceto aspergatur, defriceturque <oleo>, atque ita rursus in sole siccata et mox refrigerata recondatur, si maior est modus, in horreo, si minor, in uasis oleariis salsamentariisque. Quae repleta cum confestim gypsata sunt, quandoque in usus prompserimus, integram lentem reperiemus. Potest tamen etiam citra istam medicationem cineri mixta commode seruari. Lini semen, nisi si magnus est eius in ea regione, quam colis, prouentus, et pretium proritat, serendum non est. Agris enim praecipue noxius est. Itaque pinguissimum locum et modice humidum poscit. Seritur ab Kalendis Octobribus in ortum Aquilae, qui est UII Idus Decembr. Iugerum agri octo modiis obseritur. Nonnullis placet macro solo et quam spississimum semen eius committi, quo tenuius linum proueniat. Idem etiam si laeto solo seratur mense Februario, modios in iugerum iaci oportere, dicunt. Sesama, quae rigantur, maturius; quae carent humore, ab aequinoctio autumnali serenda sunt in Idus Octobr. Putre solum, quod Campani pullum uocant, plerumque desiderant. Non deterius tamen etiam pinguibus harenis uel congesticia humo proueniunt; tantumque seminis, quantum milium panicumque, interdum etiam duobus sextariis amplius in iugerum spargitur. Sed hoc idem semen Ciliciae Syriaeque regionibus ipse uidi mense Iunio Iulioque conseri, et per autumnum cum permaturuerit, tolli. Cicercula quae piso est similis, mense Ianuario et Februario seri debet laeto loco, caelo humido. Quibusdam tamen Italiae locis ante Kalend. Nouembr. seritur. Tres modii iugerum implent. Nec ullum legumen minus agro nocet. Sed raro respondet, quoniam nec siccitates nec austros in flore sustinet; quae utraque incommoda fere eo tempore anni sunt, quo deflorescit. Cicer quod arietinum uocatur, itemque alterius generis, quod Punicum, seri mense Martio toto potest caelo humido, loco quam laetissimo. Nam etiam id terram laedit; atque ideo improbatur ab callidioribus agricolis. Quod tamen si seri debeat, pridie macerandum erit, ut celerius enascatur. Iugero modii tres abunde sunt. Cannabis solum pingue stercoratumque et riguum uel planum atque humidum et alte subactum deposcit. In quadratum pedem seruntur grana sex eius seminis Arcturo exoriente, quod est ultimo mense Februario circa sextum aut quintum Kalend. Mart. Nec tamen usque in aequinoctium uernum, si sit pluuius caeli status, improbe seretur. Ab his leguminibus ratio est habenda naporum raporumque: nam utraque rusticos implent. Magis tamen utilia rapa sunt, quia et maiore incremento proueniunt, et non hominem solum, uerum etiam boues pascunt, praecipue in Gallia, ubi hiberna cibaria praedictis pecudibus id olus praebet. Solum putre et solutum res utraque desiderat, nec densa nascitur humo. Sed rapa campis et locis humidis laetantur; napus deuexam amat et siccam tenuique propiorem terram. Itaque glareosis sabulosisque aruis melior exit, locique proprietas utriusque semen commutat. Namque in alio solo rapa biennio sata conuertuntur in napum, in alio napus raporum accipit speciem. Riguis locis utrumque recte ab solstitio seritur; sicci, ultima parte mensis Augusti uel prima Septembris. Subactum solum pluribus iterationibus aratri uel rastri largoque stercore satiatum postulant. Nam id plurimum refert, non solum quod melius ea proueniunt, sed quod etiam post fructum eorum sic tractatum solum segetes opimas facit. Iugerum agri non amplius quattuor sextariis raporum seminis obserendum est; quarta parte amplius napi spargendum, quia non in uentrem latescit, sed tenuem radicem deorsum agit. Atque haec hominum causa serenda censemus, illa deinde pecudum (XI) pabulorum genera complura, sicut Medicam, et uiciam, farraginem quoque ordeaceam, et auenam, foenum Graecum, nec minus eruum, et ciceram. Nam cetera neque enumerare ac minus serere dignamur; excepta tamen cytiso, de qua dicemus in iis libris, quos de generibus surculorum conscripsimus. Sed ex iis, quae placent, eximia est herba Medica. Quod cum semel seritur, decem annis durat; quod per annum deinde recte quater, interdum etiam sexies demetitur; quod agrum stercorat; quod omne emaciatum armentum ex ea pinguescit; quod aegrotanti pecori remedium est; quod iugerum eius toto anno tribus equis abunde sufficit. Seritur, ut deinceps praecipiemus. Locum, in quo Medicam proximo ueresaturus es, proscindito circa Kalendas Octobris, et eum toto hieme putrescere sinito. Deinde Kalendis Februariis diligenter iterato, et lapides omnes elegito, glaebasque offringito. Postea circa Martium mensem tertiato et occato. Cum sic terram subegeris, in morem horti areas latas pedum denum, longas pedum quinquagenum facito, ut per semitas aqua ministrari possit, aditusque utraque parte runcantibus pateat. Deinde uetus stercus inicito, atque ita mense ultimo Aprile serito tantum, quantum ut singuli cyathi seminis locum occupent decem pedum longum et quinque latum. Quod ubi feceris, ligneis rastris (id enim multum confert), statim iacta semina obruantur: nam celerrime sole aduruntur. Post sationem ferro tangi locus non debet. Atque, ut dixi, ligneis rastris sarriendus et identidem runcandus est, ne laterius generis herba inualidam Medicam perimat. Tardius messem primam eius facere oportebit, cum iam seminum aliquam partem eiecerit. Postea quam uoles teneram, cum prosiluerit, deseces licet, et iumentis praebeas; sed inter initia parcius, dum consuescant, ne nouitas pabuli noceat. Inflat enim, et multum creat sanguinem. Cum secueris autem, saepius eam rigato. Paucos deinde post dies, ut coeperit fruticare, omnes alterius generis herbas eruncato. Sic culta sexies in anno demeti poterit, et permanebit annis decem. Uiciae autem duae sationem sunt. Prima, qua pabuli causa circa aequinoctium autumnale serimus septem modios eius in unum iugerum. Secunda, qua sex modios mense Ianuario uel etiam serius iacimus semini progenerando. Utraque satio potest cruda terra fieri, sed melius proscissa: idque genus praecipue non amat rores, cum seritur. Itaque post secundam diei horam uel tertiam spargendum est, cum iam omnis humor sole uentoue detersus est, neque amplius proici debet, quam quod eodem die possit operiri. Nam si nox incessit, quantulocumque humore prius, quam obruatur, corrumpitur. Obseruandum erit, ne ante quintam et uigesimam lunam terrae mandetur. Aliter satae fere limacem nocere comperimus. Farraginem in restibili stercoratissimo loco et altero sulco serere conuenit. Ea fit optima, cum cantherini ordei decem modiis iugerum obseritur circa aequinoctium autumnale, sed impendentibus pluuiis, ut consita rigataque imbribus celeriter prodeat, et confirmetur ante hiemis uiolentiam. Nam frigoribus cum alia pabula defecerunt, ea bubus ceterisque pecudibus optime desecta praebetur, et si depascere saepius uoles usque in mensem Maium sufficit. Quod si etiam semen uoles ex ea percipere, ab Kalend. Martiis pecora depellenda, et ab omni noxa defendenda est, ut sit idonea frugibus. Similis ratio auenae est. Caeditur in foenum uel pabulum, dum adhuc uiret, quae autumno sata; partim semini custoditur. Foenum Graecum, quod siliquam uocant rustici, duo tempora sationum habet: quorum alterum est Septembris mensis, cum pabuli causa seritur, iisdem diebus quibus uicia circa aequinoctium; alterum autem mensis Ianuarii ultimi, uel primi Februarii, cum in messem seminatur. Sed hac satione iugerum sex modiis, illa septem occupamus; utraque cruda terra non incommode fit; daturque opera, ut spisse aretur, nec tamen alte. Nam si plus quattuor digitis adobrutum est semen eius, non facile prodit. Propter quod nonnulli prius quam serant, minimis aratris proscindunt, atque ita iaciunt semina, et sarculis adobruunt. Eruum autem laetatur loco macro nec humido, quia luxuria plerumque corrumpitur. Potest <et> autumno seri, nec minus post brumam, Ianuarii parte nouissima, uel toto Februario, dum ante Kalendas Martias; quem mensem uniuersum negant agricolae huic legumini conuenire, quod eo tempore satum pecori sit noxium et praecipue bubus, quos pabulo suo cerebrosos reddat. Quinque modiis iugerum obseritur. Cicera bubus erui loco fresa datur in Hispania Baetica; quae cum suspensa mola diuisa est, paulum aqua maceratur, dum lentescat, atque ita mixta paleis subtritis pecori praebetur. Sed erui duodecim librae satisfaciunt uni iugo, cicerae sexdecim. Eadem hominibus non inutilis neque iniucunda est. Sapore certe nihilo differt ab cicercula, colore tantum discernitur: nam est obsoletior, et nigro propior. Seritur primo uel altero sulco, mense Martio, ita ut postulat soli laetitia; quod eadem quattuor modiis, nonnumquam et tribus, interdum etiam duobus ac semodio iugerum occupat.
Quoniam quando quidque serendum sit persecuti sumus, nunc quemadmodum quotque operis singula eorum quae rettulimus colenda sint, demonstrabimus. Peracta sementi, sequens cura est sarritionis; de qua non conuenit inter auctores. Quidam negant eam quicquam proficere, quod frumenti radices sarculo detegantur, aliquae etiam succidantur, ac, si frigora incesserint post sarritionem, gelu frumenta enecentur; satius autem ea esse tempestiue runcari et purgari. Pluribus tamen sarriri placet; sed neque eodem modo, neque iisdem temporibus usquequaque fieri. Nam in agris siccis et apricis, simul ac primum sarritionem pati queant segetes, debere eas permota terra adobrui, ut fruticare possint; quod ipsum ante hiemem fieri oportere, deinde post hiemem iterari. In locis autem frigidis et palustribus plerumque transacta hieme sarriri, nec adobrui, sed plana sarritione terram permoueri. Multis tamen nos regionibus aptam esse hiemalem sarritionem comperimus, dumtaxat et siccitas caeli et tepores permittunt. Sed nec istud ubique fieri censemus; uerum incolarum consuetudine uti. Sunt enim regionum propria munera, sicut Aegypti et Africae, quibus agricola post sementem ante messem segetem non attingit; quoniam caeli conditio et terrae bonitas ea est, ut uix ulla herba exeat, nisi ex semine iacto, siue quia rari sunt imbres, seu quia qualitas humi sic se cultoribus praebet. In iis autem locis, ubi desideratur sarritio, non ante sunt attingendae segetes, etiam si caeli status permittit, quam cum sata sulcos contexerint. Triticumque et adoreum, cum quattuor fibras habere coeperint, ordeum cum quinque, faba et cetera legumina cum quattuor digitis ab terra exstiterint, recte sarrientur, excepto tamen lupino, cuius semini contraria est sarritio, quoniam unam radicem habet, quae siue ferro succisa est seu uulnerata, totus frutex emoritur. Quod etiam si non fieret, superuacuus tamen esset cultus, cum sola haec res adeo non infestetur herbis, ut ipsa herbas perimat. Atque aliae segetes uel humidae moueri possunt, melius tamen siccae sarriuntur, quoniam sic tractatae non infestantur rubigine. Hordeum uero nisi siccissimum tangi non debet. Fabam multi ne sarriendam quidem putant, quod et manibus, cum maturuerit, ducta secernatur ab cetera runcatione, et internatae herbae foeno reseruentur. Cuius opinionis etiam Cornelius Celsus est, qui inter ceteras dotes eius leguminis hanc quoque enumerat, quod sublata faba foenum ex eodem loco secari posse dicat. Sed mihi uidetur pessimi agricolae committere ut satis herba proueniat. Frugibus enim plurimum detrahitur, si relinquitur runcatio. Neque <enim> est rustici prudentis magis pabulis studere pecudum, quam cibis hominum; cum praesertim liceat illa quoque cultu pratorum consequi; adeoque fabam sarriendam censeo, ut existimem debere etiam ter sarriri. Nam sic cultam comperimus non solum multiplicare fructum, sed et exiguam portionem in ualuulis habere, fresaeque [eius et expurgatae] modium paene tam plenum esse, quam integrae, cum uix minuatur mensura detractis putaminibus. Atque in totum, sicut ante iam diximus, hiberna sarritio plurimum iuuat diebus serenis ac siccis post brumam confectam mense Ianuario, si gelicidia non sint. Ea porro sic debet fieri, ne radices satorum laedantur, et ut potius adobruantur, cumulisque exaggerentur, ut latius se frutex humi diffundat. Id prima sarritione fecisse proderit, secunda oberit; quia cum pullulare desiit frumentum, putrescit, si adobrutum est. Nihil itaque amplius in iteratione, quam remolliri terra debet aequaliter; eamque transacto aequinoctio uerno statim peragi oportet intra dies uiginti, ante quam seges in articulum eat, quoniam serius sarrita corrumpitur insequentibus aestiuis siccitatibus et caloribus. Subiungenda deinde est sarritioni runcatio, curandumque ne florentem segetem tangamus; sed aut antea, aut mox cum defloruerit. Omne autem frumentum et hordeum, quicquid denique non duplici semine est, spicam ab tertio ad quartum nodum emittit, et cum totam edidit, octo diebus deflorescit, ac deinde grandescit diebus quadraginta, quibus post florem ad maturitatem deuenit. Rursus quae duplici semine sunt, ut faba, pisum, lenticula, diebus XL florent, simulque grandescunt.
 Et ut iam percenseamus, quot operis in aream perducantur ea, quae terrae credidimus: tritici modii quattuor uel quinque bubulcorum operas occupant quattuor, occatoris unam, sarritoris duas primum, et unam cum iterum sarriuntur, runcatoris unam, messoris unam et dimidiam; in totum summam operarum decem et dimidiam. Siliginis modii quinque totidem operas desiderant. Seminis modii nouem uel decem totidem operas quot tritici modii quinque postulant. Hordei modii quinque bubulci operas tres exigunt, occatoriam unam, sarritoriam unam et dimidiam, messoriam unam, summam operarum sex et dimidiam. Fabae modii quattuor uel sex in uetereto duas operas bubulcorum detinent, at in restibili unam. Occantur sesquiopera, sarriuntur sesquiopera, iterum sarriuntur una opera, et tertio una, metuntur una. Summa fit operarum octo uel septem. Uiciae modii sex uel septem in uetereto bubulcorum duas operas uolunt, in restibili unam; item, occantur una opera, metuntur una. Summa fit operarum quattuor uel trium. Erui modii quinque totidem operis conseruntur, occantur una; item singulis sarriuntur, runcantur, metuntur; quae cuncta sex operas occupant. Siliquae modii sex uel septem totidem operis obruuntur, metuntur una. Phaseoli modii quattuor obruuntur totidem operis, occantur una, metuntur una. Cicerae uel cicerculae modii quattuor operas bubulcorum tres postulant, occantur opera una, runcantur una, uelluntur una. Summa fit sex operarum. Lentis sesquimodius totidem operas desiderat, occatur una, sarritur duabus, runcatur una, uellitur una. Summa fit operarum octo. Lupini modii decem obruuntur una, obbantur una, metuntur una. Milii sextarii quattuor, totidemque panici bubulcorum operas occupant quattuor, occantur operis tribus, sarriuntur tribus; quot operis carpantur, incertum est. Ciceris modii tres operis totidem seminantur, occantur duabus, sarriuntur una, runcantur una, uelluntur tribus. Summa fit undecim operarum. Lini decem modii uel octo quattuor iugis conseruntur, occantur operis tribus, runcantur una, uelluntur tribus. Summa fit undecim operarum. Sesami sextarii sex tribus iugis ab proscissione coluntur, occantur operis tribus, sarriuntur quattuor, et sarriuntur iterum duabus, runcantur una, uelluntur duabus. Summa fit operarum quindecim. Cannabis seritur, ut supra docuimus: sed incertum est, quantam impensam curamque desideret. At Medica obruitur non aratro, sed, ut dixi, ligneis rastellis. Iugerum agri eius occant duo, sarrit unus, metit unus. Hac consummatione operarum colligitur posse agrum ducentorum iugerum subigi duobus iugis boum totidemque bubulcis et sex mediastinis; si tamen uacet arboribus. At si sit arbustum, eundem modum Saserna tribus hominibus adiectis asseuerat probe satis excoli. Quae nos ratio docet, sufficere posse iugum boum tritici centum uiginti quinque modiis, totidemque leguminum, ut sit in asse autumnalis satio modiorum ducentorum quinquaginta; et post hanc nihilo minus conserat trimestrium modios quinque et septuaginta. Hoc deinde sic probatur. Semina, quae quarto sulco seruntur in iugeribus uiginti quinque, desiderant bubulcorum operas CXU. Nam proscinditur is agri modus quamuis durissimi quinquaginta operis, iteratur quinque et uiginti, tertiatur et consereitur XL. Legumina occupant operas LX, id est menses duos. Pluuiales quoque et feriarum computantur, quibus non aratur, dies quinque et XL. Item peracta sementi, quibus requiescunt, dies XXX. Sic in asse fiunt octo menses et dies X. Supersunt tamen de anno tres reliqui menses et dies U et XX, quos absumamus aut in satione trimestrium, aut in uecturis foeni et pabulorum et stercoris aliorumque utensilium.
Sed ex iis, quae rettuli, seminibus, idem Saserna putat aliis stercorari et iuuari agros, aliis rursus peruri et emaciari. Stercorari lupino, faba, uicia, eruilia, lente, cicercula, piso. De lupino nihil dubito, atque etiam de pabulari uicia, si tamen eam uiridem desecatam confestim aratrum subsequatur, et quod falx reliquerit, priusquam inarescat, uomis rescindat atque obruat; id enim cedit pro stercore. Nam si radices eius desecato pabulo relictae inaruerint, succum omnem solo auferent, uimque terrae absument, quod etiam in faba ceterisque leguminibus, quibus terra gliscere uidetur uerisimile est accidere; ut nisi protinus sublata messe eorum proscindatur, nihil iis segetibus, quae deinceps in eo loco seminari debent, profuturum sit. Ac de iis quoque leguminibus, quae uelluntur, Tremellius obesse maxime ait solo uirus ciceris et lini: alterum quia sit salsae, alterum quia <sit> feruidae naturae; quod etiam Uirgilius significat dicendo:
     urit enim lini campum seges, urit auenae,
     urunt Lethaeo perfusa papauera somno.
Neque enim dubium, quin et iis seminibus infestetur ager, sicut etiam milio et panico. Sed omni solo, quod praedictorum leguminum segetibus fatiscit, una praesens medicina est, ut stercore adiuues, et absumptas uires hoc uelut pabulo refoueas. Nec tantum propter semina, quae sulcis aratri committuntur, uerum etiam propter arbores ac uirgulta, quae maiorem in modum laetantur eiusmodi alimento. Quare si est, ut uidetur, agricolis utilissimum, diligentius de eo dicendum existimo, cum priscis auctoribus quamuis non omissa res, leui tamen admodum cura sit prodita.
 Tria igitur stercoris genera sunt praecipue, quod ex auibus, quod ex hominibus, quod ex pecudibus confit. Auium primum habetur, quod ex columbariis egeritur. Deinde quod gallinae ceteraeque uolucres edunt: exceptis tamen palustribus ac nantibus, ut anatis et anseris; nam id noxium quoque est. Maxime tamen columbinum probamus, quod modice sparsum terram fermentare comperimus. Secundum deinde, quod homines faciunt, si et aliis uillae purgamentis immisceatur, quoniam feruentioris naturae est, et idcirco terram perurit. Aptior est tamen surculis hominis urina, quam sex mensibus passus ueterascere si uitibus aut pomorum arboribus adhibeas, nullo alio magis fructus exuberat; nec solum ea res maiorem facit prouentum, sed etiam saporem et odorem uini pomorumque reddit meliorem. Potest et uetus amurca, quae salem non habet, permixta huic commode frugiferas arbores et praecipue oleas rigare. Nam per se quoque adhibita multum iuuat. Sed usus utriusque maxime per hiemem est, et adhuc uere ante aestiuos uapores, dum etiam uites et arbores oblaqueatae sunt. Tertium locum obtinet pecudum stercus, atque in eo quoque discrimen est: nam optimum existimatur, quod asinus facit; quoniam id animal lentissime mandit, ideoque facilius concoquit, et bene confectum atque idoneum protinus aruo fimum reddit. Post haec quae diximus, ouillum, et ab hoc caprinum est, mox ceterorum iumentorum armentorumque. Deterrimum ex omnibus suillum habetur. Quin etiam satis profuit cineris usus et fauillae. Frutex uero lupini succisus optimi stercoris uim praebet. Nec ignoro, quoddam esse ruris genus, in quo neque pecora, neque aues haberi possint; attamen inertis est rustici eo quoque loco defici stercore. Licet enim quamlibet frondem, licet ex uepribus et ex uiis compitisque congesta colligere; licet filicem sine iniuria uicini etiam cum officio decidere, et permiscere cum purgamentis cortis; licet depressa fossa, qualem stercori reponendo primo uolumine fieri praecepimus, cinerem caenumque cloacarum et culmos ceteraque quae euerruntur, in unum congerere. Sed eodem medio loco robustam materiam defigere conuenit. Namque ea res serpentem noxiam latere in stercore prohibet. Haec ubi uiduus pecudibus ager. Nam ubi greges quadrupedum uersantur, quaedam cotidie, ut culina et caprile, quaedam pluuiis diebus, ut bubilia et ouilia debent emundari. Ac si tantum frumentarius ager est, nihil refert genera stercoris separari; sin autem surculo et segetibus atque etiam pratis fundus est dispositus, generatim quodque reponendum est, sicut caprarum et auium. Reliqua deinde in praedictum locum concauum congerenda, et assiduo humore satianda sunt, ut herbarum semina culmis ceterisque rebus immixta putrescant. Aestiuis deinde mensibus non aliter ac si repastines, totum sterquilinium rastris permisceri oportet, quo facilius putrescat et sit aruis idoneum. Parum autem diligentes existimo esse agricolas apud quos minores singulae pecudes tricenis diebus minus quam singulas itemque maiores denas uehes stercoris efficiunt, totidemque singuli homines, qui non solum ea purgamenta, quae ipsi corporibus edunt, sed et quae colluuies cortis et aedificii cotidie gignit, contrahere et congerere possunt. Illud quoque praecipiendum habeo, stercus omne quod tempestiue repositum anno requieuerit, segetibus esse maxime utile; nam et uires adhuc solidas habet, et herbas non creat; quanto autem uetustius sit, minus prodesse, quoniam minus ualeat.Itaque pratis quam recentissimum debere inici, quod plus herbarum progeneret; idque mense Februario luna crescente fieri oportere. Nam ea quoque res aliquantum foeni fructum adiuuat. De cetero usus stercoris qualis in quaque re debeat esse, tunc dicemus, cum singula persequemur.
Interim qui frumentis arua praeparare uolet, si autumno sementem facturus est, mense Septembri; si uere, qualibet hiemis parte modicos aceruos luna decrescente disponat, ita ut plani loci iugerum duodeuiginti, cliuosi quattuor et uiginti uehes stercoris teneant; et, ut paulo prius dixi, non antea dissipet cumulos, quam erit araturus. Si tamen aliqua causa tempestiuam stercorationem facere prohibuerit, secunda ratio est, ante quam seras more seminantis ex auiariis puluerem stercoris per segetem spargere. Si et is non erit, caprinum manu iacere, atque ita terram sarculis permiscere. ea res laetas segetes reddit. Nec ignorare colonos oportet, sicuti refrigescere agrum, qui non stercoretur, ita peruri, si nimium stercoretur; magisque conducere agricolae, frequenter id potius, quam immodice facere. Nec dubium quin aquosus ager maiorem eius copiam, siccus minorem desideret. Alter, quod assiduis humoribus rigens hoc adhibito regelatur; alter, quod per se tepens siccitatibus, hoc assumpto largiore, torretur; propter quod nec deesse ei talem materiam nec superesse oportet. Si tamen nullum genus stercoris suppetet, ei multum proderit fecisse, quod M. Columellam patruum meum doctissimum et diligentissimum agricolam saepenumero usurpasse memoria repeto, ut sabulosis locis cretam ingereret, cretosis ac nimium densis sabulum, atque ita non solum segetes laetas excitaret, uerum etiam pulcherrimas uineas efficeret. Nam idem negabat stercus uitibus ingerendum, quod saporem uini corrumperet; melioremque censebat esse materiam uindemiis exuberandis, congesticiam uel de uepribus uel denique aliam quamlibet arcessitam et aduectam humum. Iam uero et ego reor, si deficiatur omnibus rebus agricola, lupini certe expeditissimum praesidium non deesse; quod cum exili solo circa Idus Septembris sparserit et inarauerit, uim optimae stercorationis exhibebit. Succidi autem lupinum sabulosis locis oportet, cum secundum florem, rubricosis, cum tertium egerit. Illic dum tenerum est conuertitur, ut celeriter ipsum putrescat, permisceaturque gracili solo; hic iam robustius, quod solidiores glaebas diutius sustineat et suspendat, ut eae solibus aestiuis uaporatae resoluantur.
Atque haec arator exsequi poterit, si non solum, quae rettuli, genera pabulorum prouiderit, uerum etiam copiam foeni, quo melius armenta tueatur, sine quibus terram commode moliri difficile est; et ideo necessarius ei cultus est etiam prati, cui ueteres Romani primas in agricolatione tribuerunt. Nomen quoque indiderunt ab eo, quod protinus esset paratum, nec magnum laborem desideraret. M. quidem Porcius et illa commemorauit, quod nec tempestatibus affligeretur, ut aliae partes ruris, minimique sumptus egens, per omnes annos praeberet reditum, neque eum simplicem, cum etiam in pabulo non minus redderet, quam in foeno. Eius igitur animaduertimus duo genera, quorum alterum est siccaneum, alterum riguum. Laeto pinguique campo non desideratur influens riuus, meliusque habetur foenum, quod suapte natura succoso gignitur solo, quam quod irrigatum aquis elicitur, quae tamen sunt necessariae, si macies terrae postulat. Nam et in densa et resoluta humo quamuis exili pratum fieri potest, cum facultas irrigandi datur. Ac nec campus concauae positionis esse neque collis praeruptae debet; ille, ne collectam diutius contineat aquam; hic, ne statim praecipitem fundat. Potest tamen mediocriter accliuis, si aut pinguis est aut riguus ager, pratum fieri. At planities maxime talis probatur, quae exigue prona non patitur diutius imbres aut influentes riuos immorari, sed ut quis eam superuenit humor, lente prorepit. Itaque si palus in aliqua parte subsidens restagnat, sulcis deriuanda est. Quippe aquarum abundantia atque penuria graminibus aeque est exitio.
Cultus autem pratorum magis curae quam laboris est. Primum, ne stirpes aut spinas ualidioris incrementi herbas inesse patiamur; atque alias ante hiemem, et per autumnum exstirpemus, ut rubos, uirgulta, iuncos; alias per uer euellamus, ut intuba ac solstitiales spinas; ac neque suem uelimus impasci, quoniam rostro suffodiat et cespites excitet; neque pecora maiora, nisi cum siccissimum solum est, quia udo demergunt ungulas, et atterunt scinduntque radices herbarum. tunc deinde macriora et pendula loca mense Februario luna crescente fimo iuuanda sunt. Omnesque lapides et siqua obiacent falcibus noxia, colligi debent, ac longius exportari, submittique pro natura locorum aut temporius aut serius. Sunt etiam quaedam prata situ uetustatis obducta, quibus mederi solent agricolae ueteri eraso musco seminibusque de tabulato superiectis, uel ingesto stercore. Quorum neutrum tantum prodest, quantum si cinerem saepius ingeras. Ea res muscum enecat. Attamen pigriora sunt ista remedia, cum sit efficacissimum de integro locum exarare. Sed hoc, si prata accepimus, facere debemus. Sin autem noua fuerint instituenda, uel antiqua renouanda, (nam multa sunt, ut dixi, quae negligentia exolescant, et fiant sterilia) ea expedit interdum etiam frumenti causa exarare, quia talis ager post longam desidiam laetas segetes affert. Igitur eum locum, quem prato destinauerimus, aestate proscissum subactumque saepius per autumnum rapis uel napo uel etiam faba conseremus; insequente deinde anno, frumento; tertio diligenter arabimus, omnesque ualidiores herbas et rubos et arbores, quae interueniunt radicibus, exstirpabimus, nisi si fructus arbusti id facere nos prohibuerit. Deinde uiciam permixtam seminibus foeni seremus. tunc glaebas sarculis resoluemus, et inducta crate coaequabimus, grumosque, quos ad uersuram plerumque tractae faciunt crates, dissipabimus ita, <ut> necubi ferramentum foenisecis possit offendere. Sed eam uiciam non conuenit ante desecare, quam permaturuerit, et aliqua semina subiacenti solo iecerit. tunc foenisecas oportet inducere et desectam herbam religare et exportare; deinde locum rigare, si fuerit facultas aquae; si tamen terra densior est. Nam in resoluta humo non expedit inducere maiorem uim riuorum, prius quam conspissatum et herbis colligatum sit solum: quoniam impetus aquarum proluit terram, nudatisque radicibus gramina non patitur coalescere. Propter quod ne pecora quidem oportet teneris adhuc et subsidentibus pratis immittere, sed quotiens herba prosiluerit, falcibus desecare. Nam pecudes, ut ante iam dixi, molli solo infigunt ungulas, atque interruptas non sinunt herbarum radices serpere et condensari. Altero tamen anno minora pecora post foenisicia permittemus admitti, si modo siccitas et conditio loci patietur. Tertio deinde cum pratum solidius ac durius erit, poterit etiam maiores recipere pecudes. Sed in totum curandum est, ut secundum Fauonii exortum mense Februario circa Idus immixtis seminibus foeni macriora loca et utique celsiora stercorentur. Nam editior cliuus praebet etiam subiectis alimentum, cum superueniens imber aut manu riuus perductus succum stercoris in inferiorem partem secum trahit. Atque ideo fere prudentes agricolae etiam in aratis collem magis, quam uallem stercorant, quoniam, ut dixi, pluuiae semper omnem pinguiorem materiam in ima deducunt.
 Foenum autem demetitur optime ante quam inarescat; nam et largius percipitur, et iucundiorem cibum pecudibus praebet. Est autem modus in siccando, ut neque peraridum neque rursus uiride colligatur; alterum, quod omnem succum si amisit, stramenti uicem obtinet, alterum <quod> si nimium retinuerit, in tabulato putrescit; ac saepe cum concaluit, ignem creat et incendium. Nonnumquam etiam cum foenum caedimus, imber oppressit; quod si permaduit, inutile est udum mouere; meliusque patiemur superiorem partem sole siccari. Tunc demum conuertemus, et utrimque siccatum coartabimus in strigam, atque ita manipulos uinciemus. Nec omnino cunctabimur, quo minus sub tectum congerantur, uel si non competit ut in uillam foenum portetur, at in manipulos colligatum certe quicquid ad eum modum quo debet siccatum erit, in metas exstrui conueniet, easque ipsas in angustissimos uertices exacui. Sic enim commodissime foenum defenditur ab pluuiis, quae etiam si non sint, non alienum tamen est praedictas metas facere; ut si quis humor herbis inest, exsudet atque excoquatur in aceruis. Propter quod prudentes agricolae quamuis iam illatum tecto non ante componunt, quam per paucos dies aliquos temere congestum in se concoqui et deferuescere patiantur. Sed iam foenisicia sequitur cura messis, quam ut recte possimus percipere, prius instrumenta praeparanda sunt, quibus fruges coguntur.
 Area quoque si terrena erit, ut sit ad trituram satis habilis, primum radatur, deinde confodiatur, permixtisque paleis cum amurca, quae salem non accepit, extergatur. Nam ea res ab populatione murium formicarumque frumenta defendit. tunc aequata pauiculis uel molari lapide condensetur, et rursus superiectis paleis inculcetur, atque ita solibus siccanda relinquatur. Suunt tamen, qui prati obiacentem fauonio partem triturae destinant, areamque demessa faba et iniecta expoliunt; nam dum ab pecudibus legumina proculcantur, herbae etiam ungulis atteruntur, atque ita glabrescit et fit idonea trituris area.
 Sed cum matura fuerit seges, ante quam torreatur uaporibus aestiui sideris, qui sunt uastissimi per ortum Caniculae, celeriter demetatur. Nam dispendiosa est cunctatio, primum, quod auibus praedam ceterisque animalibus praebet; deinde quod grana et ipsae spicae culmis arentibus et aristis celeriter decidunt. Si uero procellae uentorum aut turbines incesserint, maior pars ad terram defluit; propter quae recrastinari non debet, sed aequaliter flauentibus iam satis, ante quam ex toto grana indurescant, cum rubicundum colorem traxerunt, messis facienda est, ut potius ia area et in aceruo, quam in agro grandescant frumenta. Constat enim, si tempestiue decisa sint, postea capere incrementum. Sunt autem metendi genera complura. Multi falcibus ueruculatis atque iis uel rostratis uel denticulatis medium culmum secant; multi mergis, alii pectinibus spicam ipsam legunt, idque in rara segete facillimum in densa difficillimum est. Quod si falcibus seges cum parte culmi demessa sit, protinus in aceruum uel in nubilarium congeritur, et subinde opportunis solibus torrefacta proteritur. Sin autem spicae tantummodo recisae suunt, possunt in horreum conferri et deinde per hiemem uel baculis excuti uel exteri pecudibus. At si competit, ut in area teratur frumentum, nihil dubium est, quin equis melius quam bubus ea res conficiatur; et si pauca iuga sunt, adicere tribulam et traham possis; quae res utraque culmos facillime comminuit. Ipsae autem spicae melius fustibus cuduntur, uannisque expurgantur. At ubi paleis immixta sunt frumenta, uento separentur. Ad eam rem Fauonius habetur eximius, qui lenis aequalisque aestiuis mensibus perflat; quem tamen opperiri lenti est agricolae, quia saepe dum esxpectatur, saeua nos hiems deprehendit. Itaque in area detrita frumenta sic sunt aggeranda, ut omni flatu possint excerni. At si compluribus diebus undique silebit aura, uannis expurgentur, ne post nimiam uentorum segnitiem uasta tempestas irritum faciat totius anni laborem. Pura deinde frumenta, si in annos reconduntur, repurgari debent. Nam quanto sunt expolitiora, minus ab curculionibus exeduntur. Sin protinus usui destinantur, nihil attinet repoliri, satisque est in umbra refrigerari, et ita granario inferri. Leguminum quoque non alia cura est, quam reliquorum frumentorum; nam ea quoque uel statim absumuntur, uel reconduntur. Atque hoc supremum est aratoris emolumentum percipiendorum seminum, quae terrae crediderat.
 Sed cum tam otii quam negotii rationem reddere maiores nostri censuerint, nos quoque monendos esse agricolas existimamus, quae feriis facere, quaeque non facere debeant. Sunt enim, ut ait poeta, quae
festis  exercere diebus
     fas et iura sinunt: riuos deducere nulla
     religio uetuit, segeti praetendere saepem,
     insidias auibus moliri, incendere uepres,
     balantumque gregem fluuio mersare salubri.
Quamquam pontifices negant segetem feriis sepiri debere. Uetant quoque lanarum causa lauari oues, nisi propter medicinam. Uirgilius qui liceat feriis flumine adluere gregem praecepit, et idcirco adiecit, fluuio mersare salubri.
     Sunt enim uitia, quorum causa pecus utile sit lauare.
Feriis autem ritus maiorum etiam illa permittit, far pinsere, faces incidere, candelas sebare, uineam conductam colere; piscinas, lacus, fossas ueteres tergere et purgare, prata sicilire, stercora aequare, foenum in tabulata componere, fructus oliueti conductos cogere, mala, pira, ficos pandere, caseum facere, arbores serendi causa collo uel mulo clitellario afferre; sed iuncto aduehere non permittitur, nec apportata serere, neque terram aperire, neque arborem collucare; sed ne sementem quidem administrare, nisi prius catulo feceris; nec foenum secare aut uincire aut uehere; ac ne uindemiam quidem cogi per religiones pontificum feriis licet; nec oues tondere, nisi si catulo feceris. Defrutum quoque facere et defrutare uinum licet. Uuas itemque oliuas conditui legere licet. Pellibus oues uestiri non licet. In horto quicquid olerum causa facias, omne licet. Feriis publicis hominem mortuum sepelire non licet. M. Porcius Cato mulis, equis, asinis nullas esse ferias dixit. Idemque boues permittit coniungere lignorum et frumentorum aduehendorum causa. Nos apud pontifices legimus, feriis tantum denicalibus mulos iungere non licere, ceteris licere. Hoc loco certum habeo quosdam, cum solemnia festorum percensuerim, desideraturos lustrationum ceterorumque sacrificiorum, quae pro frugibus fiunt, morem priscis usurpatum. Nec ego abnuo docendi curam; sed differo in eum librum, quem componere in animo est, cum agricolationis totam disciplinam perscripsero. Finem interim praesentis disputationis faciam, dicturus exordio sequente, quae de uineis arbustisque prodidere ueteres auctores, quaeque ipse mox comperi.

