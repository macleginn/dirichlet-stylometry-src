

sulpitius uictor m siloni genero quod frequenter a me
postulabas uideor expedisse contuli in ordinem ea quae fere de
oratoria arte traduntur secundum institutum magistrorum meorum
zenonis praecepta maxime persecutus ita tamen ut ex arbitrio
meo aliqua praeterirem pleraque ordine immutato referrem
nonnulla ex aliis quae necessaria uidebantur insererem recte an
perperam fecerim tu iudicabis nec enim uolo haec in multorum
manus peruenire

 rhetorica est ut quidam definiunt bene dicendi scientia
sed haec definitio parum recta quia parum plena potest quidem
et medicus quae ad medicinam attinent bene dicere et item ceteri
artifices habent de artibus suis bene dicendi scientiam ne illa
quidem definitio probanda quod dicunt plerique esse rhetoricam
persuadendi peritiam ideo quod nemo omnium inuenitur oratorum
qui semper persuaserit ergo commodissime definiemus illo modo
rhetorica est bene dicendi scientia in quaestione ciuili sic
enim fiet ut proprium finem dedisse uideamur ciuilis quoque
quaestio definienda nobis est ut et ipsam scire possimus eius
definitio huiuscemodi traditur ciuilis quaestio est quae
nullius artis propria in communi omnium opinione uersatur hoc
etsi paulo uidetur obscurius re tamen ipsa clarum atque
manifestum est nam et ciuilis quaestio bene appellatur ut
ciuile ius quod inter ciues atque in ciuitate uersatur et in
omnium passim opinionem cadit quis enim est uel imperitissimus
qui non sibi intellegentiam uindicet de his rebus quae uersantur
in disputationibus atque iudiciis cum quaeratur faciendumne
sit aliquid an non faciendum iustum sit an iniustum utile an
inutile et de ceteris huiusmodi quae fere aut in naturali
disputatione aut in forensi actione uersantur unde quidam ne
putant quidem dicendam esse artem rhetoricam si officium
eius in communi omnium opinione sit positum uerum isti errant
non enim rhetoricam ipsam nullius artis propriam esse dicimus
eamque in communi opinione uersari sed ciuilem quaestionem quam
uelut materiam arti suae subiectam habet ipsa rhetorica ex quo
fit ut in ciuili quaestione opinandi facultatem ceteri habeant
bene dicendi scientiam solus orator ciuilis quaestionis partes
sunt duae et harum graeca sunt nomina  et 
thesin nos propositum dicimus hypothesin siue
controuersiam siue causam sed definitionem utriusque uideamus

 thesis est ut quidam uolunt res rationalem disputationem
recipiens sine definitarum personarum circumstantia
hypothesis res rationalem disputationem recipiens cum
definitarum personarum circumstantia uerum reprehenditur utraque
haec definitio ideo quod utraque inuertitur contra nam et
thesis potest habere definitae personae circumstantiam si ita
ponamus an ciceroni post consulatum eundum in prouinciam
fuerit uel quod exemplum positum est apud graecos an socrati
uxor ducenda fuerit neque enim esset thesis si illo modo
poneretur deliberat cicero an post consulatum eat in
prouinciam aut deliberat socrates an ducat uxorem quae sunt
causae deliberatiuae sed quoniam nos hoc disputamus debueritne
ille facere est thesis quamuis sit definita persona e
diuerso quidam in solitudine inuentus est cum gladium cruentem
teneret et recens cadauer occisi hominis sepulturae daret reus
fit caedis haec quidem certa causa est potest enim ille
quicumque repertus est reus fieri etsi definitae personae
circumstantiam non habet

 melius ergo et thesis et hypothesis definiri uidentur hoc
modo thesis est res rationalem disputationem recipiens cuius
finis inspectio hypothesis res rationalem disputationem
recipiens cuius finis actio et iudicatio sic enim uidetur ad
certam definitionem utrumque esse perductum siue enim erit siue
non erit definita persona certe cum inspiciendi tantum gratia
disputabitur erit thesis cum uero ita se res habebit ut sit
disceptatione iudicandum aliquid et agendum tum esse hypothesin
sciemus confinia autem ista esse non dubium est adeo ut paucis
plerumque mutentur thesis est an uxor ducenda quod si rei
fiant de moribus iuuenes quod iurauerint ne uxores ducerent
erit hypothesis habebit autem thesis inspectionem hypothesis
iudicationem ut iam supra dictum est itaque hypothesin sciemus
quidem in controuersiis et litibus esse siue actionibus atque
causis thesin uero in  et  itemque in his
quas graeci  uocant cum disputatur rectene quid dixerit
diogenes uel socrates item laudes et uituperationes uidentur ad
thesin pertinere iam illa quidem certe thesis sunt propria an
uxor ducenda an nauigandum nam legis uel  uel
 hoc est aut reprehensiones aut confirmationes et
suasiones ad thesin pertineant necesse est loci quoque
communes nam inuectiuae accusationis sunt portio

 nunc quoniam ostendisse plene uidemur quid sit rhetorica et
in quibus rebus eius opera uersetur dicendum est quae
officia sunt oratoris sunta utem ut traditum est tria
intellectio inuentio dispositio etenim causa
proposita primum intellegere debemus cuius modi causa sit
deinde inuenire quae apta sunt causae tum inuenta recte et cum
ratione disponere neque me hoc loco fugit quae m tullius
tradat de intellectu enim nihil tradit credo quia magis
diligentiae atque sapientiae quam artis existimet inuentionem
autem et dispositionem et elocutionem et memoriam et
pronuntiationem ad officium oratoris dicit pertinere sed nos a
graecis tradita ut coepimus persequamur eamusque per singula

intellegendum primo loco est thesis sit an hypothesis cum
hypothesin esse intellexerimus id est controuersiam
intellegendum erit an consistat tum ex qua specie sit
deinde ex quo modo deinde cuius status postremo cuius figurae
et quoniam haec exequenda sunt plenius ad singula reuertamur

 thesin ab hypothesi quem ad modum discernere debeamus iam
supra docuimus ut autem intellegamus an causa consistat
sciendum est plerasque causas non consistere quas graeci
 uocant haec fiunt modis quinque aut enim est 
cum paria ex utraque parte dicuntur ut si reos se furti inuicem
faciant duo pauperes perfosso pariete communi aut  si
ex altera parte praeualida sit causa ex altera prorsus infirma
aut  ut non sit unde actio perueniat ad probationis
effectum ut si de sponsione certent quorum altera pars parem
altera imparem stellarum dixerit numerum aut  id est
inhonesta turpis et de rebus personisue deformibus aut
 id est incredibili circumstantia ut si centum praemia
petat qui tyrannicidia fecit centum haec uitia causarum scienda
sunt nobis ut scire possimus quas causas putemus consistere
quas repudiandas esse quia non consistant sic quoque magni
iudicii est in hac parte non labi quia frequenter euenit ut
multae causae uideantur consistere neque tamen consistant
subsistunt autem quae habebunt intentiones ex utraque parte
contrarias ac propemodum pares et paene ex aequo ualentes

 iuxta hoc diximus intellegi oportere quae species causae
foret iudiciale uel deliberatiuum facile erit secuudum
differentiam loci dinoscere sed aliter sunt species causarum
differentes aut enim ethica est id est moralis aut pathetica
id est cum aliquo motu aut adfectu aut tantum iudicialis multum
autem intererit haec scire ut perinde conformetur oratio

ethica igitur erit causa id est moralis cum erit
suscipienda persona uel rustici uel dyscoli aut patris
indulgentis aut contra seueri in eiusmodi causis si  eas
intellexerimus poterimus id facere quod fieri oportebit ut
omnis oratio personarum apta sit moribus

pathetica est causa cum personae eius quae loquitur
repraesentandus adfectus est si necesse erit uel indignatione
aliqua atque ira uel dolore aliquo uel ut plerumque accidit
luctu  excitatos excire non erit otiosum ut commota sit et
excitans omnis oratio perinde atque ipsa res exiget

iudicialis est causa nudam habens pugnam et hoc intererit
inter superiores species et istam quod hic quidem pressa et
teres et forensis actio esse debebit in illis autem superioribus
diligentius aliquid et cultius et lectius certe in pathetica
celsius aliquid atque commotius proferendum est

 post haec intellegendum quemadmodum diximus ex quo modo
causarum sit controuersia modi autem causarum sunt
quinque aut enim est  id est honesta aut
 id est admirabilis aut  id est
anceps aut  id est humilis aut  id
est obscura haec scire non erit otiosum quia perinde iam a
principiis actio esse debebit prout modus cuiusque causae
postularit in causa honesta id est in qua et persona et
res erunt honestae nihil erit magno opere nisi de uictoria
laborandum at contra in ad mirabili causa per omnes quidem
partes orationis sollicita actio esse debebit sed iam in
principiis maxima ex parte admirabilis enim causa est quare est
a mirari dicta quae talis facie ipsa uidetur talisque apud
opinionem iudicum coepit esse ut admirentur quemquam ad
defensionem eius accedere in huiusmodi ut diximus causa magna
arte intendendum est ut et patientiam et adtentionem a iudicibus
et beneuolentiam impetremus hic nimirum opus erit insinuatione
quam alio loco inter exordiendi praecepta trademus ut scilicet
non modo actus a principio sumamus sed etiam beneuolentiam et
misericordiam iudicum prouocemus de communibus omnium periculis
praeloquentes quod plerique non suo merito sed uel iniquitate
uel liuore hominum uel malitia in difficilia uitae ac famae
pericula deuocentur

 amphidoxos est anceps causa ex parte honesta et
ex parte inhonesta id fit illo modo si res quidem inhonesta
sit sed honesta persona ut si reus sit caedis uir fortis qui
decem milibus datis carnifici inimicum suum ipse indamnatum
occiderit honesta persona est uiri fortis set res inhonesta
quam fecit in huiusmodi causa illa praecepta sunt ut incipiamus
ab ea parte quae est honesta tum scilicet minore cum odio
iudicum et offensione dicturi de eo quod quasi praeposito aliquo
et praetento latebit

adoxos humilis causa non erit illi similis quam non
consistere supra diximus illa enim propter turpitudinem
excluditur haec non de turpi sed de re paruula et humili est
in eiusmodi causa operari debebunt illa praecepta quae de
attentione traduntur attentum enim necesse erit iudicem facere
in ea re quam aliter ille per contemptum et fastidium fortassis
non audiet fiet autem attentus si dixerimus rem quidem paruam
agi quae uersetur in causa sed magnam esse spem eius qui
litiget  et ipsius qui de omnibus rebus cum diligentia debeat
cognoscere ut quod uiri boni est ex aequo de maximis minimisque
pronuntiet

obscura causa saepenumero in manus ueniet uel personis
multis impedita uel rebus in eiusmodi causis maximam curam
adhibere debemus ut faciamus iudicem docibilem id est ut
causam quo obscurior erit eo diligentius explicemus atque
omnia quae ex contraria parte animaduertentur ad utilitatem
nostram arripere debemus et his maxime aduersarios urgere
debemus in quibus aliquod eorum esse uulnus sciemus iuxta haec
intellegendum quid sit status sed hoc interim differamus de
statibus postea plenius tradituri

 reliquum est ut intellegamus quae figura sit causae aut
enim est simplex causa aut coniuncta aut
concertatiua simplices causae minus artis curaeque
desiderant in coniunctis autem et concertatiuis adhibenda
stabilis est ratio coniunctae sunt cum reus non uno statu nec
una actione defenditur sed duplicatis statibus atque coniunctis
hic diligenter cauendum est ne alter status alterum impugnet
ac potius alterum alter stabiliter firmet exempla non desunt
tulliana coniuncta causa est pro milone defenditur enim
statibus duobus relatione quod merito clodius dicatur
occisus cum fecisset insidias conpensatione quod dicatur
bono rei publicae occisus pessimus ciuis facile est
animaduertere quid in eiusmodi causis debeat fieri uidentibus
quid fecerit cicero non enim compensatione quam postea induxit
infirmauit priorem statum sed confirmauit ac multo reddidit
fortiorem hoc enim ipso persuasit iudicibus insidiatorem
peremptum fuisse quoniam etiam gloriosa miloni possit esse illa
defensio si propter rem publicam fecisse uideatur etiam illud
apud tullium simile est cluentius poterat praescriptione
defendi nisi inuidiosum hoc et periculosum uideretur placuit
ergo illum et negatione defendi haec negatio non solum infirmata
non est addita praescriptione sed etiam firmior facta cum ita
actum est ut persuaderetur iudicibus praescriptione causam
potuisse defendi nisi quia poterat probari iudicium non esse
corruptum nam quoties coniunctae incidunt causae respiciendum
nobis est quem ex duobus statibus aut ex multis ponamus loco
principali hoc enim ipsa suggeret ratio prout causae utilitas
postulabit et prout defensio haec uel illa maiores uires habebit
non dubium enim quin ualidior actio facienda sit principalis

 concertatiuae causae aut circa rem sunt aut circa
personam circa rem erunt si aut leges aut rogationes ad
populum aut etiam in senatu sententiae ferentur atque hae inter
se diuersae erunt atque certabunt hae causae utique statum
negotialem habeant necesse est sed nunc illud magis quaerimus
quis tractatus sit huiuscemodi causarum atque diuisio necesse
est utique et contraria refellere et probare nostra sed potest
esse dubitatio utrum per singulos locos contra eamus
aduersario reuincendo quare id quod ferat uel censeat
contrarium sit legibus et aequitati et utilitati tum autem
impossibile uel difficile ultimo inhonestum deinde ad initium
reuertantur ut doceamus id quod nos feramus uel censemus et
legitimum esse et iustum et utile tum possibile atque facile et
honestum an uero per singulos locos utrumque faciamus ut
doceamus et illud quod ex aduerso erit non esse legitimum et
illud quod ex nobis erit esse legitimum et illud iniustum et
nostrum iustum et pari ratione per singulos locos et cetera
persequamur et hoc scilicet melius quam de una causa duas quodam
modo causas facere

 sed scire debemus non solum duplices sed et multiplices
concertationes esse posse in sententiis maximeque possunt multae
esse multorum atque diuersae in quibus omnibus idem facere
licebit ut explosis singulis per locorum ordinem ut diximus
statim quare nostra sententia maxime accipienda sit explicemus
in illo autem legitimo quadrifaria quodam modo quaestio est
aut enim dicemus quae ex aduersa parte dicantur legibus esse
contraria nostra uero legitima aut nostra si non sint
legitima esse tamen utilia aut utraque quidem esse parum
legitima sed nostra magis utilia uel magis necessaria aut
utraque quidem esse illegitima sed quae inde dicantur magis
legibus inimica atque contraria similis ratio in ceteris locis
ac maxime proximo loco qui est contra aequitatem utilitatis
locus sic ferme tractatur ut aut dicamus quod ex aduersa parte
dicatur inutile esse utile autem quod nos censeamus aut
utrumque quidem utile sed hoc necessitatem exigere iam in eo
loco in quo quaeritur possitne quid fieri duplex quaestio est
aut enim dicemus non posse fieri quod inde dicatur hoc uero
posse quod contendamus ipsi aut utraque quidem posse sed hoc
facilius tractatio est honesti loci ut si possumus dicamus
illud inhonestum sed hoc honestum aut si hoc non possumus sed
est utrumque inhonestum esse illud tamen inhonestius quod inde
dicatur

 diximus et circa personam esse concertationum quaestionem ut
de felicitate gignendi quis felicior pater iam hic ex ipsa
causa argumenta sunt quare alter uideatur esse felicior nec
similis diuisio eadem tamen illo modo ut repulsis quae ex
aduersa parte dicuntur ex contrario quae pro nobis faciunt
singula statim singulis opposita persequamur sed ne alia
quaeramus licet ex his controuersiis sumere exempla quae paulo
post ponemus cum coeperimus de statibus nam et illa causa
coniecturalis inter nouercam et captiuam de ueneficio et illa
rursus finitiua inter duos quorum alter tyrannum ex arce
deiecit alter occidit concertatiuae sunt circa personas in
utraque autem plane contendimus quae talium concertatiuarum
debet esse diuisio

 nunc quoniam ex tribus oratoris officiis primum officium iam
coepimus nosse et persecuti sumus quae intellegenda sunt
sequitur nunc qua debeat opera curari ut inueniantur sensus
principiis ceterisque partibus congruentes et argumenta ad
exemplum et probationem et sententiae siue naturales siue
morales ad uim et ornamentum et cetera huiusmodi iam consilii
et iudicii partes erunt ut de inuentis iudicemus si qua non
apta incurrerint iis autem quae probauerimus utiliter et
congruenter utamur atque in hac quidem parte non multa praecipi
possunt

 in dispositione plus artis est quod tertium esse
oratoris officium dixeramus plurimi enim momenti est ea quae
inuenta sunt ad utilitatem et uictoriae effectum digerere in
ordinem atque disponere in dispositione haec sunt ordo cum ea
quae graece appellatur  dehinc elocutio tum
pronuntiatio ordo est ut secundum textum naturalem singula
persequamur primum in partibus elocutionis ut sit scilicet
primum exordium tum narratio tum partes argumentationis
peroratio demum extrema sed bene huic ordini  proxima
adiuncta est quae hoc distat a superiore quod ille quidem ordo
naturalis hic ordo artificiosus est iam in istis ipsis quas
supra docuimus partibus orationis iste naturalis est ordo quem
ad modum ostendimus ut primum locum principia teneant mox
narratio deinde cetera subsequantur

artificiosus ordo est ut hunc ipsum ordinem si ita causa
poscit plerumque uertamus nam aliquaudo omittenda principia
aliquando subdiuidenda et interrumpenda narratio ex parte
ponenda et imperfecta argumentatione reddenda nec enim sine
causa tullius pro milone ante narrationem argumentationis loco
praeiudicia senatus et pompei refutauit et prorsus non in hoc
tantum ordine patientiae causa sed in omnibus locis haec
 plurimum poterit ac tantum ualebit ut etiam quae si
aliter posita atque prolata essent fortasse contraria operentur
ad causam ea plurimum prosint reliquae dispositionis duae
partes sunt elocutio et prununtiatio et magnum in utraque
momentum

 de elocutione

in elocutione haec obseruanda sunt latinitas perspicuitas
robur nitor compositio tum decens uel decorum sic enim
appellandum est quod graeci  dicunt ex quibus nimirum
latinitas primo loco rectissime posita est quid enim prius
est quam ut latine hoc est ut emendate loquamur post hoc
perspicuitas loco proxima est hic enim finitimus gradus
atque processus est ut cum latine tum perspicue atque aperte
loquamur tertium robur est ut non solum purus et
manifestus uerum etiam robustus et fortis ualidusque sit sermo
adhibendus est nitor quem quarto loco posuimus ut scilicet
uerba non sordida et uulgaria et de triuio quod dicitur sumpta
sint sed electa de libris et hausta de liquido fonte doctrinae
compositio post haec non otiosa ut ordo uerborum ea compage
iungatur ne confragosum et asperum sonum faciat sed apte et
leniter defluat in quo sane adhibendus est modus ne quid nimio
opere luxurietur neue nimium molliatur illud  quod
decorum uel decens diximus in eo est ut rebus apta sint
uerba id est ne res magnas uerbis paruulis proferamus neue e
contrario magnis et tumentibus atque inflatis uerbis res paruulas
exequamur ne dum amplificandi studio euehimur ridiculi
deprehendamur custodite ergo faciendum est ut rebus personisque
accommodentur uerba quae decent

 de pronuntiatione

haec in elocutione seruentur nam pronuntiatio quae inter
dispositionis partes supra posita est artis quidem quodam modo
non est uerum tamen magnam ac nimirum maximam uim obtinet nam
cum omnia fecerimus nisi illa quae recte disposita sunt apte
et cum decore fuerint pronuntiata omnis labor prorsus peribit
itaque etsi magnam istius partem uel negat natura uel tribuit
danda tamen opera est ut in pronuntiando et uox et uultus et
gestus et cetera adhibeantur eiusmodi quare labor in commentanda
oratione adhibitus non pereat reliquum est etiam ut incipiamus
iam de statibus disputare quando quidem ut breuiter admoneam
executi sumus quid esset rhetorica quid ciuilis quaestio quae
partes ciuilis quaestionis quae oratoris officia quae in
intellectu et in inuentione et in dispositione seruanda

de partibus orationis

hic erat ordo re uera ut de statibus protinus traderemus si non
esset a zenonis uestigiis recedendum sed professi sumus usuros
nos nostro esse iudicio si uidebitur res exigere
aliquid inserendum esse de meo cum paulo supra de dispositionis
partibus et naturali ordine diceremus de partibus orationis
fecimus mentionem quod non placet suspensum et incertum
relinquere reddemus igitur neque ita multo post quod ad status
attinet interim uideamus quod ad partes orationis attinet
quae in illis praecepta sunt

 partes orationis sunt ut quidam uolunt quattuor
exordium narratio argumentatio peroratio siue conclusio qui
uidentur plenius tradere partes orationis faciunt sex
exordium narrationem partitionem confirmationem
reprehensionem perorationem hic animaduertimus partitionem
additam solam ceterum argumentationem in duas partes diuisam ut
sit altera pars eius confirmatio altera reprehensio uerum ab
initio singulas consideremus

exordium partes habet duas principia et insinuationem horum
diuersitas illa est quod principia quidem sunt cum aperte
ingredimur causam sine laboris ullo apparatu ab ipsis rebus atque
personis quod potest fieri in eo genere causarum quod est
rebus atque personis honestum insinuatio uero est laboriosa
praelocutio quae fit in admirabili genere causarum de quo
genere non puto in hac parte multa dicenda quia supra elocuti
sumus cum de modis causarum ac de hoc ipso admirabili genere
diceremus

 exordiendi officia sunt ut faciamus iudicem uel beneuolum
uel docilem uel attentum quid in quaque causa faciendum esset
et ipsum iam ostendimus eodem loco ubi de causarum genere
disputatum est uerum tamen hic quoque breuiter ostendemus ad
beneuolentiam prouocandus est iudex ubi non est beneuolus
nimirum maxime in admirabili causa in obscura docendus ad
attentionem inuitandus in humili uitia exordiorum et alia
quidem sed quae maxime accidant maximeque dicenda sint haec
fere sunt longum uulgare commutabile contra praecepta

longum si multis sensibus catenatum uulgare si tale
sit quale esse possit in omnibus causis nec proprium personarum
aut rerum de quibus agatur quod idem et galeatum a quibusdam
uocatur quoniam ita commune esse possit omnibus causis
quemadmodum galea omnibus uulgo possit esse communis
commune est quod de causa quidem sumitur sed et mihi et
aduersario meo potest esse commune commutabile est quod
paucis modo commutatis possit esse uulgare siue commune contra
praecepta si cum debemus iudicem docibilem facere attentum
utcumque faciamus omnia haec uitia uitanda sunt

 narratio debet esse aperta breuis probabilis
aperta erit itemque breuis si fuerit tantum ipsa
narratio hoc est si ordini rei gestae nihil extrinsecus fuerit
adiectum qua re obscurior fit et longior nisi magna aliqua
causa uel utilitas postularit neque enim obliti esse debemus
quid supra de oeconomiae partibus dixerimus quae faciet ut
interdum mutetur ipsa narratio si magnum in eo intellegemus esse
momentum aliter quidem non temere quicquam in narratione esse
debebit praeter textum et ordinem rerum  quoque
plurimorum praeceptis excluduntur a narratione quae si quando
erunt et rarae et breues esse debebunt etiam illud apertam
narrationem facit ferme si insitum habeat casum nominatiuum id
est rectum quam graeci  uocant ut ferme narrationes
sunt tullianae sextus roscius pater huius municeps amerinus
fuit et p clodius cum statuisset omni scelere in praetura
uexare rem publicam nec facile apud ciceronem est ulla
aliter coepta narratio de breuitate narrationis pariter
ostendimus

 quod superest probabilis erit si argumentorum et
quaestionum semina quaedam fuerint ubique respersa modo ne
argumentandi genera ponantur ut tempus quo rem factam esse
dicimus adsit et causa cur facta sit et persona quae fecit et
facultas quare facere potuisse credatur et locus ubi facta est
in eas res ex omnibus narrationibus tullianis licet sumere
exempla in milonis defensione danda erat opera ut clodius
uideretur insidias miloni fecisse causam huius rei statim in
narratione posuit cum statuisset inquit omni scelere
uexare rem publicam et infra occurrebat ei mancam ac
debilem futuram praeturam suam consule milone possum ire per
omnem narrationem et docere quem ad modum sit instructa
seminibus argumentorum sed longum est ire per singula illud
simus admoniti nullum locum narrationis uacare debere quin
ubique adsit ratio quare et quomodo res facta esse credatur ea
tamen specie ut sit illa narratio quin etiam quidam iubent
omittenda interdum uera si incredibilia sint et potius falsa
dicenda modo uerisimilia dicantur sed hoc uidero certe
quidem ad naturam rerum erit accommodanda narratio atque ita
cuncta dicenda ut ad credendum iudices ipsa natura deducat

 partitio est qua causam diuidimus in partes hoc in
controuersiis non fere fit sed in causis ueris etsi non semper
at tamen saepe apud catonem assidua partitio est apud m
tullium rarior in hac illa seruanda sunt ut iam dudum
constituamus in quot partes causam diuidere debemus easque
partes ad certum numerum redigamus absurdum erit enim si postea
in argumentatione inueniemur dicere quod in partitione non
proposuerimus aut praeterire quod proposuerimus in altero
stultitiae erit crimen si uidebimur dicere id quod necessarium
non fuerit causae in altero diffidentiae si confessi fuerimus
ipsi nobis esse dicendum et uidebimur tamen per diffidentiam et
metum praeterire etiam illud in partitione seruandum ut
singulas res eodem ordine in partitione ponamus quo ordine in
argumentatione putabimus esse exequendas neque enim oportebit
ordinem rerum confundere ut cuncta sint clara atque manifesta
cum simul et fiduciae magis plena uideatur oratio quae nihil
misceat et inuoluat

 argumentatio ut diximus in duas partes diuiditur ut
sit confirmatio et reprehensio confirmatio est eorum
argumentorum atque earum quaestionum quae ex nostra parte sunt
quae graeci  appellant firmabimus autem nostra
argumentis naturalibus tum autem exemplis atque sententiis
atque isdem fere redarguemus ea quae ex aduersa parte dicentur

 peroratio est quae graece  appellatur eius
partes tres renouatio commiseratio exaggeratio renouatio
quam graeci  uocant cum breuiter capila rerum
atque argumentorum percurrimus ad renouandam memoriam iudicum
commiseratio est qua misericordiam prouocamus in quo
plurimum pollet oratio non desunt autem exempla de tullio de
quibus rebus misericordia prouocetur prout se persona habuerit
uel ex aetate hominum uel ex dignitate praeterita uel ex periculi
instantis euentu uel ex liberis uel ex parentibus coniunctisque
personis exaggeratio est qua in accusationibus utimur cum
amplificamus inuidiam eius quod querimur admissum cumque in
ipsam personam ea dicimus quibus iudex ei fiat infestus in hac
quoque parte et e re gesta et ex ipsis personis sumenda erunt
quaecumque animos iudicum ad partes irae poterunt commouere et
quod diximus aliud in defensione aliud in accusatione faciendum
ita accipere debebimus ut sciamus interdum in defensione
utrumque faciendum quoniam ut eius causa misericordia iudicum
prouocanda est quem defendimus ita in eum inuidia conflanda
qui ex aduerso uenit et rursus in accusatione non solum ea
adhibenda sunt quibus iudex ad iracundiam suscitetur sed etiam
ex quibus eius simul cum uelimus misericordia commoueatur ita
enim fiet ut aduersario magis possit irasci

 de statibus

haec per se cum possimus iam arripere propositum est et de
statibus disputare status est summa quaestio ad quam
referenda est omnis oratio status sunt partim rationales
partim legales rationales quattuor coniectura finis
qualitas translatio ex his qualitas mutatur in alios status
negotialem absolutam qualitatem et adsumptiuam qualitatem
adsumptiua quoque qualitas uertitur in status quattuor
compensationem relationem remotionem deprecationem hic
animaduertendum est quod status ex quibuscumque nascuntur alii
ipsi desinunt status esse quare fit ut sint rationales omnes
nouem id est coniectura finis negotialis qualitas absoluta
compensatio relatio remotio deprecatio et translatio quae
initio cum primis quattuor fuerat

legales autem status sunt quattuor scriptum et uoluntas leges
contrariae collectio ambiguitas horum unumquodque et locos per
ordinem persequamur a coniectura sit exordium

 de coniectura

coniecturae status ex negatione natus per quem factumne sit
quaeritur coniectura appellata quia coniciendo et argumentando
ad ueritatem necesse est peruenire hoc eius est proprium quod
quae ponuntur in causa non ipsa sunt crimina sed criminum
signa ut si reus sit diues adulescens adfectatae tyrannidis
quod arcem praeteriens fleat non enim quod illa transeat uel
quod fleat crimen est sed haec signa sunt quare tyrannidem
adfectare uideatur

diuiditur coniectura perfecta locis his probationum expetitione
facultate uoluntate a summo ad imum aliquando iure
absoluto deriuatione ueri simili probatione et ut istorum
locorum uim perspicere possimus eamus per singulos sit et
controuersia quam supra posuimus exemplum

probationum expetitio primus locus ex rei parte ut si hic
dicat adulescens crimen maiestatis ex manifestis probationibus
oportere conuinci indignum enim esse ut ex suspicionibus
leuibus in tantum periculum deuocetur

uoluntatis locus utrique parti communis est in quo argumenta
sunt ex circumstantia personae cum quaeritur qualis sit ipse
qui reus est perinde etenim de hominibus ipsis aestimatur quid
quisque fecisse aut non fecisse uideatur circumstantia autem
personarum est genus natura aetas disciplina fortuna studia
nomen ante facta habitus ex his uoluntatis loco argumenta
ducemus prout se dederit occasio ut hic dici potest adfectare
tyrannidem adulescens quia haec aetas ad audaciam praeceps atque
temeraria tanto magis quod idem etiam diues est quoniam copiae
animos semper addunt et insolentiam extollunt sed hoc eodem
uoluntatis loco argumenta ducemus ualidius ex causis quae sunt
aut praecedentes aut insequentes praecedentes si cum de caede
quis reus fiet inimicitias aut odia aliqua poterimus obicere
insequentes si emolumentum aliquod secutus uidebitur in caede
facienda sed reus poterit haec eadem quoque ad defensionem suam
uertere si res suggeret ut si hic dicat adulescens quod diues
esse dicatur in neminem minus quam in se suspicionem istius
criminis cadere cui optimum sit et optatissimum copiis suis et
statu rerum suarum perfrui tranquillaque quiete rei publicae

 tertius locus est facultatis in hoc loco fere argumenta
sunt et ex personarum circumstantia et ex occasionibus faciendi
quas poterimus ostendere ex personae circumstantia in hoc ipso
magis tyrannidem adfectasse perspiciatur quod diues est hoc
enim est quare uideatur non modo optare dominatum sed etiam per
domesticas copias posse tyrannidem occupare

quartus locus a summo ad imum uocatur in quo persequimur
ordine criminum signa non simul omnia sed carptim singula unde
locus a summo ad imum uocatur qualia in hac causa non multa
sane sed duo sunt primum enim per se ipsum persequimur et ad
probationem criminis trahimus quod praetereat arcem ac
frequenter hoc faciat deinde separatim quod numquam non fleat
in praetereundo

ius absolutum est quem incidere interdum locum diximus ut
si iste adulescens primum hoc respondeat ut licere sibi et
omnibus dicat et iuxta arcem transire et flere

deriuatio est locus ex rei parte per quem locum deriuantur
criminis signa quae ab accusatore dicuntur ut si iste dicat
adulescens nunc usque se nescire quod frequenter illam
praeteriret sed aliquando quia sic rerum suarum ratio deposcat
nec solum se sed multos ea commeare tum autem flere quia sibi
ueniat in mentem quam multa ex illo loco plerumque accidant
ciuitati

ueri similis probatio est locus ex re ipsa oblatus cum
uerisimiliter reus dicit id ipsum quod quasi signum et
argumentum criminis ponatur se non fuisse facturum si de
tyrannide aliquid cogitaret hoc est neque illa commeaturum
neque cogitationes suas lacrimis uel ullo indicio proditurum

 his locis diuiditur coniectura perfecta id est plena scire
autem nos oportet eam non esse aliquando perfectam neque omnibus
locis diuisionis si deficiatur aut personarum circumstantia aut
rerum personarum circumstantia defici potest si ponatur talis
controuersia quidam in solitudine inuentus est gladium
cruentum tenens et recens occisi cadauer sepeliens reus est
caedis hic enim quidem est quaedam persona sed circumstantiam
non habens quia non est definita persona quid enim est quod
dici possit ex circumstantia personae cuius neque mores neque
ante actam uitam neque aetatem neque odia aduersus eum qui
occisus est proferre possumus hic cessat locus a uoluntate
etiam alter a facultate neque enim uel illud positum est unde
hunc perficere potuisse dicamus huiusmodi causae diuiduntur
posterioribus locis a summo ad imum quod in solitudine inuentus
est quod gladium tenens cruentum quod corpus sepeliens id est
ex oculis hominum eripiens et abscondens nec iure absoluto
utatur nisi forte dicat licuisse sibi gladium quem inuenerat
tenere et corpus sepelire misericordiae causa sed hae fere
deriuationes magis sunt si dicat tenuisse gladium quem
inuenerat a nescio quo percussore in corpore ipso relictum
sepelisse corpus humanitatis et misericordiae causa magis quom
in solitudine inuenisset relictum ubi nemo fortasse alius esset
repertus qui supremum officium mortuo exhiberet uerisimili
probatione ut dicat id quod ueri simile est si occidisset
neque se diutius eodem loco moraturum neque eum quem peremisset
sepulturae daturum fuisse nec gladium quasi ad contestationem
sceleris in manibus habiturum

 e contrario quod supra diximus si circa personas tantum
coniectura est superioribus locis duobus uoluntate et
facultate utemur ut in illa controuersia quidam habebat
nouercam habebat et idem captiuam concubinam obiit signis
ueneni se inuicem accusant ueneficii nouerca et concubina
animaduertimus nihil esse in hac causa ex quo argumentari
suggerat etenim signa ueneni quae uideantur fuisse in
quaestionem non ueniunt uerene ilia signa fuerint quoniam istae
consentiunt perisse illum ueneno ergo si circum personam
tantummodo quaestio est ut diximus ex locis duobus ex
uoluntatis loco utrum credibilius sit nouercam uenenum priuigno
dedisse quia nouercae priuignis semper infestae sunt au uero
captiuam dolore condicionis suae et ad uindictam patriae uel
parentum a facultate cui facilior occasio nouercae quae in
domo mater familias esset an captiuae cui se ille magis
forsitan crederet nec ultra uidetur argumentatio progredi posse

in utraque autem causa omisimus locum primum id est probationum
expetitionem nec immerito quoniam nec ille uti hoc potest qui
et cum gladio et cum occiso corpore inuentus est et multo minus
possunt hae quae se inuicem accusant et in omnibus omnino
causis ubi mutuae sunt accusationes cessat hic locus quoniam
absurdum est si id dicat alter quod dici contra ipsum inuicem
possit

 iam in ista quae est inter nouercam et concubinam scire
debemus duplicem coniecturam esse quia utrimque accusatio
utrimque defensio qualis ergo executio in huiusmodi causis
adhiberi debeat uideamus non utique illa ut is qui se defendit
et alterum accusat separatim defensionem suam per communis
coniecturae locos persequatur deinde accusationem a principio
per eosdem locos ordiatur sed utrumque simul per singulos
faciat ut a uoluntate et argumenta quibus innocentem se esse
doceat tum statim ex eodem loco det argumenta quibus alterum
nocentem esse uincat et hoc per singulos locos faciat sed non
hoc modo tantum duplices sunt coniecturae uerum et aliis inultis
modis incidit enim coniectura in coniecturam si et
deriuatio in ipsa controuersia est posita ut in illa causa
pauper et diues inimici reuersi sunt a cena pauper uulneratus
est et semianimis inuentus ait percussorem suum habere signa
ignis in facie quoniam illi facem impresserit eadem nocte arsit
domus diuitis altera die habet diues signa ignis in facie reus
est caedis

 perueniamus si placet per ordinem omnium locorum ad
incidentem alteram coniecturam incipiamus a probationum
expetitione etsi paene improbus est utique qui in facie ferat
quae signa ignis esse fateatur uerum dicet inicum esse ut
inimici et accusatores eius utantur ad periculum capitis ea
occasione quoniam domus suae incendio periclitatus fuerit
sequens erit locus a uoluntate an non dubium quin inimicus
inimicum uoluerit occidere an pauperem diues cum scilicet
tolerare non posset inferioris loci hominem sibi uel inimicitiis
exaequari haec erunt e contrario ex eo loco refutanda an
credibile sit ut propter inimicitias tantum nefas homo integrae
atque florentis fortunae uoluerit admittere quod ipse diues et
ille pauper hoc pro illo debeat ualere quod abiectum hominem in
simultate magis despicere uoluerit quam odisse sequens locus
est a facultate an facile diues pauperem solitarium ex occasione
insidiarum potuerit occidere uerum et hic et in omnibus
aliis causis animaduertendum erit id quod supra posuimus locos
hos et defensionem reis nonnullam suggerere quare enim non diues
hic dicat ut etiam maxime pauper esset occisus potuisse se
tamen uel seruos uel libertos suos ministros facinoris adhibere
non ipsum manu sua caedem cum periculo uitae aut certe insidiis
alicuius admittere aduersus quod plane responderi potest
potuisse illum quidem per alium caedem perpetrare sed maluisse
sua manu inimici sanguinem haurire a summo ad imum illa
ponentur quod res secundum pauperis uerba congruant et habeat
diues signa ignis in facie quae pauper percussorem suum habere
dixerit hic quoniam deriuatio ex ipsa controuersia oriatur fit
et altera coniectura deriuat enim illo modo ut scilicet dicat
signa illa ignis in facie esse ex incendio domus non ex pauperis
face hic iam alia argumentatio est coniecturalis per locos
singulos a uoluntate an credibile sit ut homo diues domum suam
uoluerit incendere ut qui haberet signa ignis in facie ex
incendio domus faciem suam contactam esse contenderet paruam
existimans iacturam domus prae salute a facultate sane cessat
hic locus neque enim dubium quin domum suam diues potuerit
incendere a summo ad imum singula persequemur quod neutiquam
eadem nocte qua pauper fuerat occisus domus ista fuerit
accensa quae argumentatio ex deriuatione nata eo pertinebit ne
incendium domus ex consulto conflatum esse uideatur confirmatis
his constituemus crimen admissae caedis reuertemur enim ad
propositum et actionem ut summa caedis crimine finiatur

 duplex coniectura fit et illo modo quem graeci 
uocant nos fortasse praeparationem possumus dicere cum
aliquis fit reus conscientiae neque de ipso crimine satis
constat cuius conscius dicitur praeparandum est enim illud ut
opinor et prius probandum ut alius illud fecisse deinde
addendum ut hic conscius esse uideatur qualis est controuersia
illa pauper et diues inimici diues non comparente filio suo
rapuit pauperis filium et in domo sua torsit et incertum quid
dicentem in tormentis necauit ita et pauper est reus diuiti
conscientiae simplex esset coniectura si diuitis filium
constaret a pauperis filio occisum nunc duplex est quia
probandum est et ab illo caedem esse commissam et hunc conscium
fuisse hic quoque faciendum est quod diximus in omnibus causis
fieri oportere ut haec duo non separatim quasi duas causas sed
pariter per singulos locos persequamur eo magis quoniam eadem
fere ex uoluntatis loco et ex ceteris locis argumenta sunt quare
uel ille occidisse uel hic conscius esse uideatur nam a
uoluntate quid aliud dici potest in pauperis filium quare illum
occidere uoluisset quam in ipsum pauperem quare conscius esse
uideatur cum utrique causa fuerit simultatis a facultate
nihilo minus illa dicenda potuisse quamuis diuitem a paupere
occidi potuisse et conscium esse patrem filio immo non potuisse
esse non conscium nam a summo ad imum omnia necesse erit
esse permixta item ex ceteris locis experire

 illud fortasse in aliis causis ante oculos esse debebit quis
sit ille qui conscientiae reus esse dicatur si enim erit remota
persona poterit fortasse defensionem eius omittere cui
conscius dicitur et satis habebit se tantum defendere quare non
conscius fuerit in hac quidem causa uterque purgandus est quia
pater est et filio conscius dicitur nec potest conscientiae
crimine liberari si quidem ille fecisse credatur et si possit
causam suam separare pater non debeat quia et filium suum debet
uelle purgatum ergo per singulos locos utrumque pariter
exequemur nam et eadem similiter in defensione et in accusatione
ex singulis locis argumenta sunt quae ad utrumque pertinent et
ad filium et ad patrem ergo diuisio haec erit a probationum
petitione an ex suspicionibus neque filius quamuis occisus est
neque ipse pater tanti sceleris reus debeat fieri et ex
suspicionibus inimici diuitis post tormenta et acerbam
quaestionem a uoluntate an non sit dubitandum quin inscio
patre inimici filium inimici filius occiderit an quod dicantur
inimici non satis ad argumentum caedis debeat ualere neque
animus pauperis ex diuitis facto debeat aestimari ut quia ille
inimici filium occiderit hic quoque caedem per filium suum
fecisse uideatur a facultate an potuerit filius pauperis
diuitis filium occidere tot comitibus semper et ubique tutum
nam illud utique non negabit se conscium fuisse si ille
occiderit sed in hoc stabit illum non occidisse a summo ad
imum est a parte accusatoris quod non compareat diuitis filius
ad hoc deriuatio necessaria ex pauperis parte erit illa nimirum
quod dicat non se praestare debere rationem quid factum sit
diuitis filio ac fortasse illum a patre ipso remotum ab oculis
ut illa occasione in perniciem inimicorum suorum posset operari
aliud signum criminis ponitur ex parte contraria quod taceat
hoc enim dicitur indicare et filii facinus et suam conscientiam
ad hoc deriuatio erit pro utroque coniunctim non hoc esse aut
facinoris aut conscientiae signum sed quod condicionem suam
atque humilitatem et potentiam diuitis pauper cognoscat ac
nequaquam aduersus eum ut ui experiatur tantum sibi licere
existimet a uerisimili probatione poterit pauper haec dicere
si caedes illa a filio per conscientiam ipsius fuisset admissa
non se fuisse taciturum neque ex silentio suo posse esse
suspitionem

 etiam ille modus est duplicis coniecturae qui a graecis
  dicitur ideo scilicet quia una
eademque actione duo pariter efficienda sunt et probanda id fit
cum uel ipsa res quae causam criminis dicitur attulisse in
dubium deuocatur uel alia coniectura probanda est ut in
illa controuersia quidam retulit ad uxorem an filiam communem
dare deberet in matrimonium pauperis filio illa respondit ante
morituram puellam quam illi esse nupturam nihilo minus ille
despondit pauperi puellam sub die nuptiarum uirgo ambiguis
signis cruditatis et ueneni periit ancilla matris familias a
domino torta negauit se quicquam de ueneficio scire sed dixit
adulterium cum petitore uirginis et cum matre familias fuisse
ream facit maritus uxorem ueneficii in hac causa duplex
coniectura non esset si de adulterio confiteretur sed quoniam
cum adulterium causa ueneficii dicatur mulier de adulterio
negat idcirco fit duplex coniectura et de adulterio quippe
coniectura aliter argumentandum est et de ueneficio sed quem in
locum incidat alia coniectura dubitare non possumus si
meminimus loci uoluntatis hoc igitur loco inferemus coniecturam
a probationum expetitione an non leuibus argumentis sed
manifestis probationibus rea parricidii fieri debeat an mater
an uero et grauissima scelera quamuis tenuibus argumentis erui
debeant a uoluntate an incredibile quod mater familias uoluerit
occidere an credibile potius propter adulterium quod matri cum
petitore filiae fuerat hoc statim loco exoritur alterius
coniecturae initium qua refellit mulier quaestionem et negat
adulterium esse commissum contenditque hoc prius probari
oportere ut ualeat in argumentum sceleris alterius ergo in hoc
et adulterium comprobandum est et adtingendi fortasse etiam
superiores loci a summo ad imum illud urgendum est quod ancilla
in tormentis confessa sit

 aduersus hoc ex parte mulieris est deriuatio an tormentis
non temere credendum in quo loco ille communis de fide
tormentorum locus an eo minus credendum quaestioni quod ipsa
inconstantia indicio sit fidem non adesse cum de alio quaesitum
de alio illa responderit an uero eo magis fides adsit quod hoc
dixerit cum de alio quaereretur quoniam quae finem
cruciatibus suis mendacio quaereret de eo utique dictura fuerat
an ideo dixerit de adulterio quod conscia poterat esse uel non
poterat conscia non esse fortasse nam de ueneficio celari
potuit hinc reuertendum ad cetera argumenta quae pertinent ad
crimen ueneni probato enim adulterio dicemus adesse causam
ueneficii nec dubitandum iam quin filiam mater occiderit a
facultate non magna quaestio an uenenum uel potuerit habere uel
filiae dare a summo ad imum an cum referente ad ipsam
marito tam abrupte responderit ante puellam esse morituram quam
illi nupturam non dubium sit eo animo ab illa filiam occisam
quo istud est dictum hic deriuatio ex parte mulieris an ideo
dixerit quod indignum illud matrimonium filiae iudicaret et
profiteretur quantum in se fuisset non passuram aliud a summo
ad imum an quod non alia die quam pridie nuptias ipsas uirgo
perierit res indicet illam ueneno periisse tertium illud a
summo ad imum quod ueneni signa apparuerint in corpore aduersum
haec deriuationes an fati incertum ad culpam matris non debeat
pertinere quod illa die perierit et causa illa sit quare
illa die perierit quod ex metu nuptiarum ualetudo contracta sit
unde et cruditas fuerit cuius signa illa fuerint non ueneni
habet fortasse mulier aliquid ex uerisimili probatione ut
scilicet nec dicturam fuisse quicquam nec id facturam ut sub
die nuptiarum occideret filiam cum alius quilibet dies minus
suspicionem sceleris excitaret

 hoc modo ex causa duplex coniectura est sed diximus duplicem
et ex signis criminis fieri dicemus igitur et huius exemplum
diues adulescens iurauit futurum ut tyrannidem occuparet alter
adulescens iurauit contra futurum ut illum occideret si
tyrannus esse coepisset hic altera die occisus est et
inspoliatus inuentus reus est ille adulescens adfectatae
tyrannidis hic duplex coniectura de signo criminis est facta
quia signum criminis est admissa caedes et securitas sceleris de
caede quaesita et e contrario illo negante de caede hoc ipsum
alia coniectura probandum est ergo persequemur hanc causam isto
modo erit probationum expetitio de qua iam in superioribus
satis docuimus deinde a uoluntate eadem illa quae in altero
diuite adulescente de quo supra disputatum est et a facultate
deinde a summo ad imum an non dubium quod adfectet dominationem
qui etiam ipse id sit professus an eo magis dubia res non sit
quod etiam iurauerit an adeo manifesta res ut ille illius
amicus et conuiua non dubitauerit eum uere iurare an quod etiam
ex aduerso ipse iurauerit quo furorem eius infringeret et horum
deriuationem faciet ille fortasse ut dicat inter epulas et
uinum iocum fuisse inanisque terriculas aduersum amicum
meticulosum e contrario an eo magis credendum quod post uinum
effuderit ut ferme adsolet fieri quod sobrius continebat

sed iam peruentum est ad illam quaestionem ex qua duplex fit
coniectura signum enim tyrannidis adfectatae hoc iam loco est
quod ille qui ex aduerso iurauerat occisus et inspoliatus
inuentus est quae res indicare uidetur ab isto et certam ob
causam interemptum sed in dubium deuocatur negante illo a se
peremptum ergo hic reddenda coniectura de caede quoniam ille
contendit de homicidio primum quaeri oportere dicendum
inquisitione leuioris criminis moram fieri periculis publicis non
oportere sed de utroque simul posse constare et fortasse non
est eundum per singulos coniecturae locos ab initio sed statim
adripienda ea quae sunt a summo ad imum an cum eadem nocte qua
inter eos fuerat illa contentio caedes fuerit admissa non
dubium fuerit a quo admissa aliud a summo ad imum an ideo
manifestum scelus quod ille inspoliatus sit inuentus quae res
indicet animam eius solam petitam ab eo scilicet cuius intererat
ut ille moreretur his atque huiusmodi dictis quae ad caedis
crimen pertinent memores esse debebimus institutae actionis et
caedis approbationem atque adfectatae tyrannidis colligere ut
dicamus dum de caede constet constare etiam de tyrannide iam
si qua habebit ille diues adulescens ex uerisimili probatione
ponentur uelut si dicat non dixissem si tyrannidem
adfectarem aut non eadem nocte occidissem  si eram
perempturus

 diximus supra in omnibus anticategoriis duplices esse
coniecturas sed ex ea specie non modo tum erit duplex
coniectura cum se aliqui inuicem accusabunt sed etiam cum in
mortuum aliquem retorquebitur crimen qualis est controuersia
nouercam filio medico superduxit habebat filium et nouerca hic
in languorem incidit desperantibus ceteris medicis obtulit et
priuignus mulieri potionem quam diceret salutarem nouerca
accepit altera die eadem se medico credere professa ait uenenum
esse priuignus hausit et periit ream facit maritus mulierem
ueneficii hic non est quidem anticategoria quia se non inuicem
accusant qui in iudicio consistunt ex anticategoriae tamen
specie duplex coniectura est pari modo et in anticategoriis solet
fieri pater iste et nouercam accusat et filium suum defendit
in quem crimen retorquetur quodammodo sed quaestiones singulas
persequi non necesse est rationem enim diuisionis huius
ostendimus in simili supra causa quae est inter captiuam et
nouercam in qua docuimus per singulos locos et accusationem et
defensionem esse permixtam hic quidem plenior causa est quoniam
a summo ad imum et a ceteris locis habet quaestionem cessante
ut diximus primo illo qui est probationis expetitio

scire debemus etiam illas causas duplici coniectura necesse esse
tractare quae tales incident quales de adulterio esse possunt
ubi nonnumquam argumentandum est duplici coniectura quae in
utrumque adulterum spectat per singulos locos causae non solum
an ille uoluerit sed etiam an illa neque solum anne facultatem
corrumpendi habuerit ille sed etiam an illa peccandi et
deinceps ex ceteris locis argumenta in utrumque promenda sunt in
quo facile est intellegere quid uelim ut scilicet accusator non
separatim per singulos locos in adulterum causam ordiatur sed
ut ex singulis locis in utrumque pariter argumenta colligat si
qui requirat quid putemus ex altera parte faciendum melius erit
fortasse ut isti de adulterio separatim defendantur nisi eos
coniungat defensio quos etiam conscientia iunxisse uideatur

 haec fere sunt de duplicibus coniecturis uerum coniecturam
esse diximus cum quaereretur an factum quid esset necessario
addendum est interdum accidere ut sit coniectura tametsi constet
aliquid esse factum si non uoluntate factum probetur necesse
erit lege defendere qualis est illa controuersia quae per
furorem acta fuerint irrita sint nouerca cum furere uideretur
arrepto gladio priuignum suum occidit rea est caedis hic non
abnuit mulier esse occisum priuignum tamen est coniectura quia
quaeritur id quod fecerit uoluntarium facinus an potius
fortuito instinctu furoris admissum ergo diuisio est per
coniecturae locos sane etiam illud scire debemus huiusmodi
causas habere mitiorem ex scripti et uoluntatis locis
quaestionem nam cum illa lege nitatur qua dicat ream se esse
non oportere cum lex irrita esse praecipiat quae facta sint per
furorem prima erit quaestio ex scripto et interpretatione
scripti quia contendit accusator legem illam pertinere ad
leuiora delicta aut nec delicta fortasse poterit esse
firmamentum etiam ex uerbis ipsius legis quibus significetur eam
non ad crimina pertinere quando non impunita esse praecipiat
quae facta sint per furorem sed irrita post haec discessus
coniecturae est et sane nos fugere non debet quod cessat in
huiusmodi causa locus primus qui est probationum expetitio
quoniam de facto nulla dubitatio est erunt ergo argumenta ex
loco uoluntatis an nouerca priuignum occiderit et ob eam rem
furorem simulauerit cum spem defensionis haberet ex lege a
facultate quaeretur non an potuerit occidere absurdum enim
quaerere an potuerit facere quod fecerit sed an potuerit
imitari et mentiri furorem a summo ad imum quod non alium
potius occiderit quod neminem omnino praeterea attigerit et
quod occiso priuigno statim finem simulatae amentiae fecerit
quae omnia argumenta sunt non casu occisi priuigni sed occisi
uoluntate atque consilio et superior controuersia ostendit
aliquando in coniecturam incidere ut diximus et a legalibus
statibus quaestiones

alio modo idem accidit siue per illum locum coniecturae qui est
absoluti iuris siue per deriuationem quale est illud exemplum
exulem intra fines peremit qui se dicebat tyrannidem
indicaturum exorta dominatione eademque finita reus postulatur
conscientiae hic cum descensum fuerit ad signa criminis quae
sunt ex loco a summo ad imum utetur reus iure absoluto uel
deriuatione ut dicat legi satis factum cum exul intra fines
fuerit occisus set occurretur ab accusatoris parte
interpretatione scripti ut scilicet dicatur lex non ad omnes
exules pertinere et minime ad eum qui bono publico intra fines
fuerit ut tantum mali in publicum proderet sic tamen ut
accusator reuertatur ad causam coniecturalem quare hic legi non
satis fecerit sed sibi cauerit interficiendo eum qui erat non
solum tyrannum sed etiam tyranni conscios indicaturus

 circumscriptionum actiones sunt qui putant finitiuas
esse ut quaeratur quid sit circumscriptio sed uidentur errare
non enim fere accidit ut definiendo quaerendum sit quid sit
circumscribere sed magis erit fortasse coniecturalis quaestio
an illud quod factum est circumscribendi uoluntate sit factum
ut in eum reum non solum ex ceteris locis sed etiam a summo ad
imum ex his quae erunt facta probationes et argumenta ducantur
quare uoluntate circumscribendi fecisse uideatur sed ut non sit
coniectura magis erit iam absolutae qualitatis status quam
finitiuus inspiciamus hanc causam liceat ex ancilla filios
suscipere legitimos qui habebat ex legitimis nuptiis filium
alterum ex ancilla suscepit lex erat ut patrimonium commune
diuideret qui esset maior ex fratribus eligeret minor posuit
maior natu ex altera parte matrem fratris ex altera patrimonium
elegit ille matrem et reum facit fratrem circumscriptionis hic
non utique quaeritur quid sit circumscribere sed aut ex his
quae facta sunt argumentum trahitur circumscribendi uoluntate
fecisse in quo erit coniectura aut erit iuris absoluti ubi de
iusto et aequo et bono quaeritur uel compensatio ut causam
querellae non habere dicatur qui et libertatem habeat et ciuis
sit et matris suae libertatem fuerit consecutus plerique sic
habent tamquam sit commune coniecturae cum ceteris statibus
quod dicatur propria eius esse negatio quoniam et ille qui
finitiua quaestione defenditur quia rem profanam de loco sacrato
sustulerit neget se sacrilegum esse et rursum ille qui
accusatur laesisse rem publicam quod naues incenderit neget a se
rem publicam laesam sed multum interest quod in
coniecturalibus quidem causis negat se reus omnino fecisse quod
arguitur at in illis causis non illa negat fecisse se quae
crimini dantur sed alter negat id ad sacrilegii crimina
pertinere alter negat ad crimen rei publicae laesae

 de fine

finis est cum quaeritur quid sit illud quod in
controuersiam ueniat aut quo nomine appellandum sit cum aliquid
ex parte sic factum est ut tamen non omnino sit factum
quare graeci fieri hunc statum dicunt    
 hoc quale sit ex subiectis facile intellegemus loci
huius status finis contraria definitio legislatoris
uoluntas uoluntatis coniectura qualitas conclusiua horum
locorum uim ut intellegere possimus per aliquam controuersiam
accipienda uidetur illa ex graecis comoediam edere in aliquem
sub nomine ne liceat quidam edidit comoediam non addito nomine
cum ageretur succlamauit populus in illum dixisti reus est
quod sub nomine comoediam ediderit iam primum hic id quod
initio diximus animaduerti potest finem fieri cum ex parte
aliquid est factum ex parte non factum nam si in comoedia
addidisset nomen sublata esset quaestio nec relicta defensio
sed quoniam edidit comoediam descriptis moribus non tamen
addidit nomen finitiua quaestio est an hoc istud quod lex
prohibuerit nec quicquam intersit utrum addiderit nomen an
cohibuerit cum intellexerit populus et subiecerit nomen

 locos autem singulos sic persequemur ut sit finis an
sit sub nomine comoediam facere nomen hominis comoediae inserere
contraria definitio an hoc plane sit comoediam sub nomine
edere sic mores hominis insectari ut notum sit nomen quod
nihil intersit utrum ipse pronuntiarit an populus tertius locus
est ex uoluntate legislatoris nec immerito neque enim fere
finitiuus status non aliquam habet societatem cum legalibus et
hic accusator enim dicit illam uoluntatem fuisse legislatoris ne
quis omnino ciuium laederetur reus uero contendit legislatorem
hoc uoluisse ne quis facile nominaretur sed unus quisque
moribus suis intellegeretur maius in eo est ut si iste
dicatur uel acerbius etiam operatus fuisse quam lex prohibuerit
cum sic in mores hominis fuerit inuectus ut de nomine nemo
dubitaret uoluntatis coniectura est an per omnem comoediam
ex omnibus omnino personis malitiose et uoluntate laedendi sic
uitam hominis fuerit persecutus ut nihil esset quod deesse
nomini comoediae uideretur atque ut nihilo minus populus
intellegeret quem diceret et ea uoluntate succlamauerit populus
ut fraudem eius arriperet et constitueret illum contra legem
fecisse quod fecerat nam qualitas conclusiua uel
exaggerationem habet facti ex parte accusatoris uel ex altera
parte commiserationem in qua plerumque ex pragmaticae qualitatis
locis multa dicentur et quid iustum sit pro qualitate facti et
quid utile exemplo et quid honestum ad famam quare id de quo
quaeritur quam grauissime debeat uindicari ex quibus iisdem
locis et reus in contrariam partem poterit disputare

 finis est aut simplex aut duplex simplex quo de una re
quaerimus duplex aut ex personis aut ex rebus ex rebus cum duo
sunt crimina alterum maius alterum minus quare hoc proprium
finitiui status quod fere semper accusator minus excludit et
maius inducit reus maius excludit inducit minus ut in illa
controuersia quidam de templo sustulit uasa priuata et profana
petitus ad poenam tamquam sacrilegus offert quadruplum quasi
fur ex personis autem duplex finis fit ut in illa quidam in
tyrannide arcem conscendit tyrannum perempturus tyrannus
fugiens ab obuio occisus est competunt praemium ille qui
tyrannum ex arce deiecit et ille qui obuium occidit uerum
quoniam diximus cum ex rebus duplex esset finis accusatorem
minus excludere maius inducere uidetur illud addendum quod
aliquando euenit in huiusmodi causa ut accusator non excludat
minus sed ipsum reticeat et maius inducat qualis est illa
causa qui uirginem uitiauerit det decem milia qui depositum
uiolauerit capite puniatur quidam iturus ad bellum uirginem
filiam apud amicum deposuit uirginem sibi depositam uitiauit
accusator non dicit uirginem esse uitiatam sed hoc reticet et
dat alterum crimini dicit enim depositum esse uiolatum

est finis et ille quem graeci  uocant ut aliud
quidem in quaestionem ueniat et aliud iudicetur ut si reus sit
sepulchri uiolati qui tumulum inanem resciderit hic enim non
hoc quaeritur an ille sepulchrum uiolauerit sed an illud
sepulchrum fuerit uerum tamen necesse est pronuntient iudices
non an illud sepulchrum sit sed an sepulchrum ille uiolauerit

fit plerumque ex uno scripto duplex quaestio definitiua ut si
haec causa sit posita sacerdos purus sit et e puris patrem
suum reum proditionis fecit et optinuit petiit sacerdotium hic
enim separatim quaeritur quid sit e puris et separatim
quid sit purum hoc etsi apud zenonem positum est mihi tamen
thema huius controuersiae non placet

 de translatione

metalepsis siue illa translatio siue illa
praescriptio est nam de utraque dicemus alium locum
forsitan tenere debeat nam qualitas prior est sed quoniam
illa multifariam in alios status spargitur ac plus disputationis
desiderat differatur metalepsis uno nomine apud graecos
disparem apud quosdam rationem habet nam hanc zeno translationem
facit nonnulli praescriptionem non alienum sit ergo ut dixi
utramque cognoscere zeno praescriptiuas ait causas scripti et
uoluntatis esse metalepsin autem translationem facit quae
quidem translatio ex iisdem rebus fit e quibus praescriptio nam
praescribimus uel ex persona ut negemus eum esse aduersarium
qui contra nos agere possit uel ex tempore ut negemus illo
tempore uel ex loco ut negemus illo loco uel ex modo ut
negemus illo modo itidem fit translatio cum facinus in aliquem
et crimen constituimus transferendo ut cum ille dicat id
factum quod fieri licuisse contendat transferamus a persona
et negemus illi licuisse aut a tempore ut negemus illo
tempore a loco ut negemus illo loco a modo ut negemus
illo modo ceterum haec magis exemplis patebunt

a persona transfertur ut in illa causa quidam inimicum suum
reum capitis a se factum et damnatum ipse occidit cum pretium
eius rei dedisset carnifici decem milia reus est caedis hic a
persona transfertur concedimus enim licuisse occidi sed negamus
huic occidere licuisse

a loco autem simul et a tempore transfertur ut in illa
controuersia adulteros deprehensos liceat occidere quidam
adulteros deprehendit alterum occidit alteri pepercit reus
factus est quod non et illam occidisset sic se defendit ut
diceret per amorem occidere non potuisse absolutus eandem postea
inuenit apud tumulum adulteri flentem occidit reus est
caedis manifestum est translationem esse et a tempore et a
loco quippe accusator occidi illam oportuisse non abnuit sed
neque illo loco neque illo tempore occidi licuisse contendit
loci in translatione hi praescriptiuum praecedens ipsa
translatio par maius a summo ad imum alia translatio
aliquando et ex parte accusatoris a summo ad imum secundum hos
locos inspiciamus uel hanc causam quae supremo posita est

 de adultera occisa praescriptiuum praecedens est ut si
hic praescribat ei actioni eo quod neget se reum fieri posse
cum ea mulier fuerit occisa quam constat occidi ex lege
debuisse huic oppositus locus proximus id est ipsa
translatio immo uero reus fiet quoniam debuerit illa quidem
occidi sed alio in loco alio in tempore et occisa sit eo loco
et eo tempore quo non licuisset occidere sequitur par in
quo dicit reus nihil interesse quo tempore uel quo loco fuerit
occisa aeque ait illam meritas poenas dedisse deinde est
maius in quo loco ostendit reus magis etiam sibi constare
rationem et multo iustius illam peremptam bene adiectus locus
a summo ad imum persequemur enim singula quare uel magis
recte et tunc et in illo loco fuerit occisa cum superstitem
adulteri retineret libidinem cum illum desideraret et mortuum
cum apud tumulum eius lamentaretur et fleret hic alia translatio
a merito transfert enim accusator si uindicanda faciebat
accusari illam debuisse et hic transfert a persona illius ad
personam iudicum per quos iam opus fuerit uindicari cum ille
potestatem ex lege sibi datam perdidisset

diximus ex accusatoris parte aliquando locum esse a summo ad
imum quale est in superiori illa causa a summo enim ad imum
argumentum est non licuisse illi inimicum suum occidere quod
hoc emendum illi fuerit et tanta pecunia emendum a modo
quemadmodum sit factum translatio non fere in fictis causis
inuenitur facile est tamen ex his quae supra scripta sunt
perspicere quid in hac parte intellegi debeat ut si reus sit
aliquis quod alio modo quid fecerit quam facere ei licuerit

 iam liceat ad illam aliam metalepsin transeamus quam
praescriptionem a quibusdam diximus fieri diximus autem
etiam quemadmodum fieret sed hoc interest quod translatio est
de praeterito cum aliquid est factum aut ab eo qui non debuerit
id facere aut eo tempore uel eo loco uel eo modo quo facere non
debuerit praescriptio spectat ad tempus futurum si quis agere
postulet qui agere non debeat aut illo tempore uel illo loco
uel modo quo agi non poterit

loci praescriptionis propositio scripti homonymia uel
synonymia deductio generis ad speciem finis incidens aliquando
a summo ad imum translatiua qualitas communis qualitas
coniectura per hos locos tractemus si placet controuersiam
illam pauper qui duos diuites habebat inimicos peregre
profectus interea filius eius occisus et inspoliatus inuentus
est accusauerunt se inuicem diuites caedis absoluti sunt redit
pauper et instituit diuites reos illi praescribunt lex enim
est de eadem re bis agi non liceat

 propositio scripti est an cum lege scriptum sit ut bis
de eadem re non agatur non oporteat hanc causam bis induci cum
iam accusati sint et absoluti homonymia est quid uocet lex
actionem utrum poenam et animaduersionem eamque nolit iterari
an ipsam accusationem et defensionem nam utrumque horum nomine
actionis significatum potest uideri magis etiam si graece
controuersia explicetur qui  tam poenam quam actionem
uocant sed nos quoque latino sermone aliquam inulta inuenimus
huiusmodi quae uniuersa referre non est necesse cum iam res
ipsa ad intellectum declarata sit deductio generis ad
speciem est an cum bis agi lex prohibuerit non de omnibus
rebus id praescripserit sed de pecuniariis causis aut de his in
quibus minora sunt crimina finis est incidens an actio
illud fuerit an uero conclusio a summo ad imum est an
cum absente patre de filio eius acta res fuerit aequum sit iam
admitti patrem regressum cuius dolor est an cum hic pater sit
qui nihil in fortunis praeter filium habuerit an cum non
ipsius culpa acciderit quod non statim accusauerit sed
peregrinationis et ignorantiae translatiua qualitas est an
ne sic quidem iterari iudicium debeat licet accusatoris persona
mutata sit licet pater postulet denique locus omnis
translatiuae qualitatis nihil aliud est quam rescissio loci
superioris ut ille pro accusatore hic pro reo nitatur
communis est qualitas an aequum sit eos ex integro
causam dicere cum si innocentes sint absolui possint si
nocentes damnari debeant e contrario num haec molestia
accusationis declinanda sit et sit iniustum saepius eosdem
homines ad contentionem iudicii deuocare coniectura an
adfines huic crimini sint quod intenditur id est an commiserint
caedem qui quidem locus in omni causa diffundendus est sed non
aperte uerum oblique ut meminerimus nondum hoc agere nos
posse ne demus aduersario potestatem ut manum nobis iniciat et
nos in cursu actionis retineat cum dicet de hoc ipso quaeri an
caedis agere possimus sed non deerunt occasiones quibus ut
dixi idem faciamus quasi aliud agentes ostendendo facile nos
crimen probaturos si impetrauerimus ut liceat reos facere id
ipsum et rei facient uerum pari modo ut non iam se defendant
sed innocentiam obliqua actione suam praeferentes molestiam
actionis tantum se declinare dicant et quia iudices quoque ratas
uelle debeant leges et res iudicatas

haec quae ad praescriptionem pertinent quamquam ab instituto
zenonis remota non tamen alienum fuit persequi ex his quae
tradidit marcomannus ex cuius commentariis haec prope ad uerbum
translata sunt iam sequitur ut uideamus quae attinent ad statum
qualitatis et ut ad zenonem reuertamur

 de negotiali

haec supra de translatione uel praescriptione fortasse alieno
loco ut iam dixi inseruisse uideamur quoniam translationis
statum nouissimum inter rationales quattuor status feceramus
uerum non ex nostro instituto sed ab aliis factum est ex ea
causa quam supra locutus sum quoniam de qualitate quae media
est pluribus erat disputandum et plura tradenda nos uideamus
iam de statibus qualitatis cuius primus es omnibus est
sicut supra docuimus negotialis hic aut legalis est aut
rationalis rationalis cum sine ullo scripto de aequitate
rerum disceptatur legalis uero cum aut rogatio fertur aut
lex aut praemium definitum petitur deliberatiuae quoque causae
in eundem statum cadunt

diuiditur negotialis legalis legitimo iusto utili
possibili honesto ita ut et in contrarium ex parte diuersa per
singulos locos disputetur quod enim alter legitimum esse
contendit alter ex eodem loco si poterit contendet contrarium
legibus si aut lex aliqua ex diuerso repugnabit aut rogatio aut
pactum aut foedus aut naturale ius aut mores contra quae utemur
aut negatione aut opposito negatio est ut dicamus non esse
contrarium legibus neque naturae neque pacto neque moribus
oppositum est si fateamur quidem alicui scripto esse
contrarium sed opponamus utilitatem eamque dicamus potissimam
esse debere aliquando etiam in loco legitimo aliqua erit
coniecturalis quaestio fortasse etiam finitiua

 secundus locus negotialis est quo quaeritur quid sit iustum
in eo loco est disputatio in legibus simplex cum quaeritur an
iustum sit ut adulteros deprehensos liceat occidere in
rogationibus uero et praemiorum petitionibus et in deliberatiuis
per eum locum qui est a summo ad imum oportebit ire per singula
et ex singulis locis ostendere quare iustum sit quodcumque
dicetur iure tali faciendum esse hic incidet status ex quo
defensio erit eius aduersum quem aliquid feretur qualis apud
graecos controuersia est deliberant athenienses an eleis
inferant bellum cum illi alcibiaden flagellis uerberauerint
incidit enim quaestio an licuerit illis facere certaminis sui
iure

tertius est locus in negotiali utilitatis hic omnem ferme
disputationem habet circa rationem futuri temporis quaeritur
enim quid in futurum sit utile aliquando in hunc locum incidit
coniecturalis quaestio quale est illud apud uergilium
deliberat diomedes an latinis auxilium petentibus ferat quia
aeneas si latinos uicerit in ipsum sua arma uersurus sit

possibile ex personis et ex rebus ipsis habet disputationem et
occasionem locus honesti bene conclusionis et epilogi loco
positus est cum enim cetera excussa sunt tunc superest ut de
honesti partibus disseramus

hi sunt loci negotialis status in quibus satis erit plerumque
docere legitimum quidem esse et utile et possibile et honestum
sed aliquando ut sit honestius prius refutabimus aduersariorum
dein nostra inducemus hoc ita est ut doceamus primum non esse
contrarium legibus deinde addamus separatim immo congruere
legibus itemque dicamus non esse iniustum et addamus potius esse
iustissimum demonstremus non esse inutile deinde utilissimum
esse doceamus pari modo et de honestatis partibus disputemus
quod similiter licebit facere ex parte contraria haec fere sunt
quae attinent ad negotialem illum quem diximus legalem uocari

 rationalis autem negotialis est ut supra
proposuimus cum sine ullo scripto inter se aliqui de aequo
bonoque disceptant qualis est illa controuersia ciuitas in
tyrannide omne quod liberorum natum fuerat exposuit uicina
ciuitas collegit et educauit finita tyrannide petunt patres
filios et offerunt alimenta illi contra dicunt

loci huius status naturalis iusti per quem utrimque in hac
causa disputari potest ex parte eorum qui retinent an naturale
sit iustum ut qui semel filios exposuerunt repetere non
possint ex parte patrum an potius naturale sit iustum ut
patres quolibet tempore recipiant filios suos et naturale ius
repetant

secundus locus est a summo ad imum per quem per singula
quae praecesserunt quaeritur iustumne sit ut petant filios qui
necessitate misera coacti sint exponere

tertius erit locus aliquando non semper futuri temporis
ratio in quo quaeritur et in futurum an utile sit fieri de
quo quaestio sit deinde sunt loci uoluntatis et qualitatis

 in causis reddendis uoluntariae mortis putatur esse
negotialis status rationalis uerum an recte paulo post
uiderimus interim sic putemus ut quidam uolunt primae erunt
quasi praescriptiuae quaestiones an is qui reddet causas
uoluntariae mortis sit sui iuris an possit ex arbitrio suo
mortem impetrare contra dicente patre ponunt quidem nonnulli
etiam generalem quaestionem huiusmodi an sola sit causa moriendi
debilitas corporis et rursum an satis sit ad causam moriendi
cum nemo mori nisi causa sit uelit cetera fere per ipsum
locum qui est a summo ad imum considerantur an ex his quae
acciderant iusta sit causa mortis bene iuxta hoc quod tradidit
ius superest futuri temporis cogitatio cum scilicet quaeritur
an illi miserum sit uiuere spectandam autem maxime uoluntatem
neque enim quisquam libenter mori postulat sed fere erunt
huiusmodi hae species quasi hoc optet ei exprobret alioquin cum
agatur ex ipsa causa aestimandum id est ex parte diuersa
considerandum qua uoluntate quis contra dicat utrum simpliciter
et uere an uero et malitiose et astute negotialis status
utriusque proprium quod futuri temporis rationem habet
quaeritur enim non quid factum sit sed quid debeat fieri

 de qualitate absoluta

secundus status qualitatis absolutus uel qualitas
absoluta utroque enim nomine nuncupatur huius loci
finitiuum praecedens quod uicem praescriptionis obtinet
deinde est locus ipsa qualitas absoluta quae soluitur ex
parte accusatoris aut negatione ut neget licere aut opposito
ut dicat etsi licuerit non tamen in perniciem oportuisse
deinde est locus a summo ad imum quare neque iniuriosa nec
criminosa uideatur ponet et ex sua parte reus aliquando a summo
ad imum cum docebit quibus ex causis et quem ad modum fecerit
singula deinde uoluntatis coniectura est et qualitas
conclusiua his locis tractari potest controuersia illa
pauper orator et diues inimici diues fortiter fecit petiuit
pauperis oratoris linguam praemii nomine accepit postea
contionante illo stetit in contione pauper et fleuit lapidatione
facta occisus est diues reus est pauper coetus et concursus
facti secundum legem illam qui coetum et concursum fecerit
capite puniatur

 finitiuum praecedens et uice praescriptionis cum dicitur ex
rei parte concursum facere est populum conuocare et turbulenta
oratione animos hominum concitare quorum nihil fecerit pauper
quod uice praescriptionis est quia dicitur ex illis demum rebus
reum de coetu et concursu fieri oportere in hunc uero crimen hoc
cadere non posse deinde est ipsa qualitas absoluta ut dicatur
huic licuisse in contione stare flere huic occurrit ut
diximus aut negatio aut aliquid oppositum negatio ut dici
possit non licuit huic flere oppositum etiam si licuerit
flere non tamen in hunc effectum et sequitur locus a summo ad
imum quod fletus ad hunc effectum contenderit hic sane
fortasse non solum ita auertet hoc crimen a paupere patronus
eius ut dicat ad illum non pertinere quid fecerit populus cum
ipsi reo praeter lacrimas nihil possit intendi sed adiciet
defensionem populi ut doceat recte illum fecisse quod fecerit
ita ut aperte pauperis quidem causam sed oblique populi agere
uideatur in quo erit de quo diximus a summo ad imum ex parte
rei an meruerit haec diues deinde est uoluntatis coniectura
quae quidem in totam actionem dispersa est nam et accusator
contendet pauperem ea uoluntate stetisse in contione et flesse
ut fieret quod secutum est et patronus contendet nihil illum
eius nec cogitare nec sperare potuisse conclusiua qualitas de
qua et supra disputatum est quid iustum quid utile quid
honestum damnari pauperem an potius absolui

uerum scire debemus qualitatem absolutam non rationalem esse sed
legalem si reus se non naturali loco sed aliqua lege defendet
ut scilicet dicat sibi lege licuisse huius erit illa diuisio
ut primus locus propositio sit criminis deinde scriptum in quo
erit qualitas absoluta ex quo scripto licuisse sibi dicat post
hos locus erit interpretatio scripti contraria scripto deinde
loci reliqui absolutae qualitatis

 de compensatione

sequitur ut de assumptiuae qualitatis statibus disputemus
quorum unus est compensatio cum incommodum quod dicimur
attulisse compensamus uicario commodo loci eius aliquando
praescriptiuum praecedens tum propositio criminis deinde locus
communis ex causis deinde ipsa compensatio cui coniunctus est
locus a summo ad imum deinde est comparatio tum translatio
tum uoluntas et qualitas conclusiua

horum locorum uis consideretur per diuisionem controuersiae
huius cum exercitus in proelium frequenter inductus in naues
semper refugeret imperator classem incendit et eductus ex classe
exercitus uicit reus est laesae rei publicae compensationem
esse non dubium ideo quod cum dicatur amissione classis
laesisse rem publicam compensat incommodum opposito uictoriae
commodo primus locus praescriptiuum praecedens in hac
causa fortasse cessabit in alia erit ut dicat reus non in his
esse crimen rei publicae laesae nec posse se hoc nomine reum
fieri quod hinc fortasse non potest dici quia damno affecta res
publica est erit ergo propositio criminis an laesa res
publica quae subsidium classis necessarium amiserit hic
occurrit locus proximus qui est communis ex causis cum
scilicet dicet reus non oporlerc secum tam calumniose agi ut
res ipsa tantum consideretur cum omnia quae fiant uel facta
sint spectari ex causis suis oporteat hoc est ut quaeratur qua
ex causa illud quodcumque sit factum cui loco adiuncta est ipsa
compensatio cum scilicet dicit reus illo quod sibi detur
crimini se uictoriam consecutum quae locum implebit a summo ad
imum omnia persequendo quae ante acciderunt et quem ad modum
incommodo incensae classis mutata sit ratio dimicandi et
depulsa infamia fugae uictoria euenerit sequitur comparatio
quo loco scilicet in contentionem ueniunt et illud quod
iniuriae dicitur factum et illud quod commodi dicitur esse
quaesitum et aestimatur quid utilius rei publicae fuerit deinde
est translatio ex re ut dicat accusator potius aliud fieri
debuisse uel remoueri inde classem uel aliquid opponi ne eo
confugeret exercitus aut ex persona fiet ut dicatur non
ipsum ex arbitrio suo facere sed referre ad senatum uel ad
populum debuisse cui sane loco ex contraria parte habebunt
defensiones suas respondebit enim reus et cum translatione rei
ut dicat non aliud fuisse faciendum et cum translatione
personae ut dicat imperatorem se habuisse potestatem per se
ipsum consulendi iam uoluntatis locus est ut supra
docuimus in totam causam dispersus nam accusator quidem dat
operam ut ille uoluntate laedendae rei publicae fecisse
uideatur reus contra ut credatur fecisse cupiditate uincendi
qualitatis conclusiuae uim satis supra docuimus

 de relatione

relatio est status qui hoc habet proprium quod semper
necesse est in aliquem statum praeterea incidere quod illum
quem accusator defendit defensor accusat loci relationis
propositio criminis ipsa relatio hic incidens status est loci
eius deinde translatio tum uoluntas et qualitas conclusiua
potest in exemplum illius accidere actio illa ciceronis quae est
pro milone nam hunc statum fecit ipse cum dixit quaeri iure
an iniuria clodius fuerit occisus relatio est an iure
interemptus sit cum fecisset insidias hic incidens status est
loci eius coniectura cum locis suis omnibus per quos scilicet
decurrit ut probet miloni insidias factas esse per clodium hic
illud est quod supra posuimus defensor enim milonis accusat
clodium e contrario utique accusator milonis clodium purget
necesse est ut insidias non ille sed hic fecisse uideatur
translatio in hac causa cessat non potest enim miloni dici si
te clodius uolebat occidere ad iudicium illum potius adducere
debuisses

plerumque autem relationi permixta compensatio est ut si
accusetur scipio rei publicae laesae quod carthaginem solo
aequauerit hic enim relatio est quia dicit merito illi ciuitati
hoc accidisse et compensatio quia dicit bono rei publicae
factum diuiditur ergo huiusmodi causa propositione criminis an
laesa res publica cum tantam amiserit ciuitatem deinde occurrit
ille iocus ex compensatione de causis an nobis non res sed
causa rei sit consideranda et hic iam sequitur et relatio quia
merito illi acciderit tam infidae ciuitati et toties rebellanti
et compensatio quia bono populi romani factum ne ultra
necesse habeat in periculum belli uenire translatio est in hac
causa ex relationis et compensationis locis nam cum dicet reus
merito illi ciuitati accidisse transferet accusator ita ut
dicat etsi illa merebatur non ipsum arbitratu suo facere sed
referre ad senatum debuisse deinde erunt reliqui omnes loci
compensationis comparatio coniecturalis uoluntas et qualitas

 de remotione

remotio est cum reus remouet a se culpam in aliquam
nccessitatem uel in alicuius imperium loci eius propositio
criminis finitiuus praecedens locus communis ex causis ipsa
remotio cui occurritur coniectura uel qualitate deinde est
translatio translatio autem aut simplex aut comparatiua
erit a summo ad imum ex quacumque parte res dederit et
quocumque loco opportunum erit siue ante siue post
translationem deinde est uoluntas et qualitas conclusiua
exemplum potest esse in hunc statum causa illa imperator
militum corpora in proelio peremptorum reuehebat in patriam orta
tempestate cadauera abiecit laesae fit reus rei publicae hic
imperatori utique illa defensio est ut crimen necessitate
remoueat et auertat quod dicat abiecisse se illa corpora
tempestate cogente erit ergo diuisio secundum locos quos supra
proposuimus

propositio est criminis an sit laesa res publica cum
tam boni et  uasti milites quibus deberet sepulturae bonum
contingere in profundum proiecti sint secundum quem proposuimus
locum ex causis diuidemus cum non possit hic imperator
primo loco uti finitiuo praecedente uice praescriptionis neque
uero nos umquam fugere debebit hic locus si res omnino patietur
quippe in nulla causa omittenda praescriptio est quae tenet
locum primum etiam si descensuri sumus ad alias actiones ut si
dicat hic imperator non in his esse crimen rei publicae nec
posse dici rem publicam laesam quae nullum detrimentum possit
accipere corporibus abiectis quae iam commodum afferre non
poterant deinde erit locus ille quem diximus ex causis an
nulla res ipsa per se debeat aestimari sed ex causa cur facta
sit ut si uoluntate sit factum plectatur ille qui fecerit sin
uero necessitate non ueniat ad poenam hominis culpa fortunae
et statim sequitur ipsa remotio an culpae imperatori esse
non debeat quod tempestas fieri coegerit hic erit iam ille
fortasse locus a summo ad imum cui dubiam sedem feceram
nimirum enim a summo ad imum omnia persequetur reus quem ad
modum uoluerit reuehere domum corpora cum imposuerit in naues
sed necesse habuerit abicere ut hi qui incolumes erant quique
uiuebant et prodesse rei publicae poterant ex periculo
euaderent huic occurritur quem ad modum diximus aut
coniectura aut qualitate coniectura si tum possumus
negare tempestatem fuisse qualitate si possumus dicere
etiamsi tempestas fuerit non tamen rem talem et tam impiam
fuisse faciendam deinde est translatio quae in hac causa
forsitan cessat in alia tamen non erit otiosa si potuerit
accusator dicere etiamsi faciendum erat referre utique ad
senatum uel ad populum debuisti non tuo arbitrio facere sed
hanc translationem diximus aut simplicem esse aut comparatiuam
comparatiuam autem ut si dicamus omnia potius reum pati debuisse
quam facere quod fecit deinde est uoluntas et qualitas
conclusiua quarum uim supra iam frequenter ostendimus

hic quoque idem illud attendendum est quod paulo supra in
absolutae qualitatis statu monuimus quod etiam remotio pari
ratione legalis est cum ipsam remotionem reus mutuatur ex lege
ut si dicat se id quod fecerit fecisse legis alicuius imperio
in hac quoque similis erit atque in absoluta qualitate diuisio
ut sit propositio criminis deinde scriptum quo coactum se reus
dicit deinde interpretatio scripti ex parte accusatoris deinde
ceterae quaestiones ex locis reliquis remotiui status

 de precatione

deprecatio est seu ueniae petitio cum de eo quod
intenditur et confitemur scilicet ueniam petimus
praetendentes aliquam facti causam quare possit ignosci loci
eius propositio criminis locus communis ex causis ipsa
deprecatio a summo ad imum occurritur autem deprecationi aut
pari aut occupatione aut coniecturali uoluntate et qualitate
conclusiua uerum hic status non erit satis firmus in grauioribus
causis atque criminibus sed in his in quibus possit ignosci
uelut si reus sit iniuriarum adulescens luxuriosus quod post
cenam aliquem pulsauerit et praetendat ebrietatem atque hoc
nomine petat ueniam ut autem uim locorum scire possimus
percurramus tractatum per ipsius huius exemplum

propositio criminis est an iniuriarum lege teneatur quod
ciuem pulsauerit locus communis ex causis est an non per se
res ipsa debeat aestimari sed qua ex causa facta sit ut si
consulto et nocendi uoluntate sit facta seuere puniatur sin
uero non culpa hominis ut sit impune et detur uenia cuius
petitio per illa quae sunt a summo ad imum persequenda est an
indigna res uenia cum adulescens post cenam cum potandi
uenisset hora errauerit

huic loco occurri diximus tribus modis pari ut dicamus
nihil facere ex qua causa hoc fecerit cum adaeque iniuriam
passus sit ille qui pulsatus est occupatione ut dicamus
additamentum esse culpae non excusationem quod praetendatur
ebrietas duplicari enim crimen pulsationis crimine ebrietatis
coniectura si poterimus dicere simultatem nec ebrietatem
in causa fuisse cui cohaeret uoluntas coniecturalis ut
dicamus licentiae uoluntate pulsatum qualitas conclusiua
est qua ut saepe iam diximus in epilogo uel exaggeratur culpa
uel extenuatur

 quoniam fere omnia uidemur tradidisse quae de rationalibus
statibus uidebantur esse tradenda non est ab re aliquid de his
controuersiis tradere quorum de statibus plerumque dubitatur

ingrati actiones quidam finitiuas arbitrantur quasi quaeratur
quid sit ingratus sed errare isti uidentur non enim ratio a
nominis definitione pendet nec quaeritur quid sit ingratus sed
errare dicitur ille qui reus est neque uero contra reus ita
defenditur ut et ipse definiat quid sit ingratus sed utitur
ferme aut remotione ut neget se eam gratiam referre
potuisse aut compensatione ut dicat nec illi ipsi expedire
aut illi oportuisse gratiam reddi utetur fortasse et
absoluta interim qualitate non uti licuisse sibi dicat
sed illo modo gratiam reddi non oportuisse contendat erit igitur
diuisio in huiusmodi causis ut sit propositio criminis a summo
ad imum quibus commemoret accusator quae beneficia
praestiterit quibus iuuerit quem ad modum  non potuerit
intrare deinde erit responsio ex eo statu quemcumque illum
suggeret causa secundum locos status ipsius

 cum quis de moribus reus fit propemodum status est
absolutae qualitatis neque enim dubium est lege nulla
uetari quod lege nulla accusatur porro autem in qualitate
absoluta dicimus licitum quod intenditur et ex eo quaestio eo
peruenit ut quaeratur an oportuerit id fieri quod cum oportuit
fieri utique ad crimen morum non pertinet potest huiusmodi
causarum et illa esse diuisio ex negotialis status locis ut
quaeratur an legitimum ait id quod factum est an iustum an
utile an honestum ex his enim poterit aestimari an peccatum
moribus fuerit non tamen ut statum negotialem esse dicamus sed
absolutam potius qualitatem ideo quia de facto quaeritur non de
futuro deliberatur et ut dixi absolutae qualitatis est
proprium ut quaeratur recte an perperam sit factum

 cum causas mortis uoluntariae reddit putant quidam
negotialem statum quia quaeratur an ille debeat mori et
quaestio quasi tota sit de futuro sed si hoc est et in iis
causis in quibus reus est aliquis negotialis esse uideatur
quaeritur enim et ibi an debeat ipse damnari hic porro de
praeterito omnis est quaestio ex his enim quae praecesserunt
aestimandum est senatui an petenti dare debeat moriendi
potestatem uideamus num rectius putemus statum huiusmodi
controuersiae ex eo quod contra dicitur proponi nam huiusmodi
causae eandem naturam habent quam illae ubi accusator et reus ex
diuersis partibus consistunt nam et qui causas mortis
uoluntariae reddit accusator quodammodo suus est et ille
defensor qui contra dicit inueniemus igitur aut remotiuas
esse huiusmodi causas aut deprecatiuas aut quasuis potius
quam negotiales

 abdicationum quoque causas negotialis status quidam
arbitrantur quoniam quaeratur an quis debeat abdicari sed hoc
tale est quale et de quo supra locuti sumus ergo inuenientur
hae causae iuridicialium statuum ut sit aut qualitas absoluta
aut adsumptiui alicuius frequentissima tamen deprecatio quoniam
actio est contra patres generales quidem quaestiones quasdam in
abdicationum causis esse scire debemus ac prima illa quasi
praescriptiua est ex patrum parte an patres ex lege habeant
abdicandi potestatem an possint liberi contra dicere et an
illis relicta sit contra dicendi potestas etiam illa quaedam
generalis est quaestio et iam propior causae an merito
abdicetur qui non fecerit uel non faciat aliquid ex patris
uoluntate an uero in quibusdam rebus fas sit non obsequi patris
uoluntati neque enim fere abdicatur quisquam nisi aut
uoluntatem patris aut alterutrum parentem impugnare dicatur
deinde cum peruentum fuerit ad speciem hoc est ad id quod
criminis loco obicietur incipiet ex defensione nasci status qui
locis suis erit persequendus sed ne abrupte uideamur negare
negotialis status umquam esse causas abdicationum erunt
aliquando fortasse illo modo si non ob factum aliquod suum
abdicabitur filius nam ille quidem iuridiciali ut proposuimus
actione se defendet sed fortasse ad illud exemplum poterit
uideri negotialis status furentem filium abdicauit reuocauit
sanatum abdicauit rursum furentem hic sane non est
iuridicialis status neque enim crimina obiciuntur adulescenti
quae ex parte eius erunt perpurganda sed quasi generaliter
quaeritur an probabilis causa sit abdicandi propter furorem

 iniusti repudii actiones fere erunt relatiui status
necesse est enim uti is qui neget iniuste repudium datum
ostendat crimen et culpam quare merito et recte repudiata esse
dicatur

iniustae dementiae actiones quaeritur ad quem statum pertineant
nobis non dubium uidetur in huiusmodi causis coniecturalem esse
statum cessantibus sane primis locis a uoluntate et ex
facultate neque enim dubium est quin et nemo uelit demens esse
et tamen possit demens esse set erit omnis quaestio a summo ad
imum ex locis insequentibus quoniam quae in controuersia sunt
posita perinde sunt signa dementiae atque in criminum causis ex
eodem loco signa sunt criminum

 de scripto et uoluntate

nunc iam ad legales status transeamus quorum primus scriptum
et uoluntas cum alter utitur scripto alter interpretatur
scripti ipsius uoluntatem contra ac scriptum sit id est 
quasi res ipsas opponere loci autem eius status propositio
scripti interpretatio scripti per eum locum qui uocatur a summo
ad imum huic contrarius locus par interim et maius deinde
legislatoris uoluntas ex utraque parte deinde finis deinde
translatio uoluntas et qualitas inspiciamus uim istorum per
exemplum controuersiae si placet talis peregrinus murum ne
ascendat belli tempore cum hostes iam murum ascensuri
uiderentur peregrinus ascendit in murum et hostes reiecit
uictoria facta fit reus quod contra legem fecerit

propositio scripti est an cum lex peregrino interdixerit ne
murum ascenderet teneatur ex lege quia ascendit in murum
interpretatio scripti an alios peregrinos prohibeat
ascendere et pacis tempore uetet ascendere hunc non prohibuerit
qui ascenderit ut ciuitati subueniret et ascenderit eo
tempore quo iam ciuitatem hostis intraret ascenderit denique
ut ex desperatione tanta pacem et uictoriam redderet facile est
animaduertere posuisse nos et illum locum quem interpretationi
scripti adiunximus eum scilicet a summo ad imum cum omnia quae
ab isto facta essent quaeque ad defensionem eius pertinerent
singillatim simus persecuti posueramus deinde locum qui par
appellatur an nihil intersit quo tempore uel qua causa
ascendisse dicatur sequitur maius an uel magis etiam
inlicitum fuerit belli tempore id fieri quod prohibitum est ut
aduersus belli pericula caueretur deinde est legislatoris
uoluntas quid senserit ille qui legem ferebat id quidem raro
quaeritur separatim sed saepius cum ipsius scripti
interpretatione permixtum est utrum prorsus peregrinum non
admittendum in muros esse censuerit an non admittendum eum qui
perniciosus esset futurus sequitur finis anne sit iste
peregrinus qui praestiterit operam optimi ciuis est et
translatio ut diximus an ut ei liceret hoc facere
auctoritatem publicam repetere debuerit cum aliter non liceret
deinde est uoluntas quo animo fecerit deinde qualitas
conclusiua quale sit factum iam de istis locis duobos ubique
incuriosius dicemus quoniam saepe iam dictum est

 de legibus contrariis

legum contrariarum status est cum duo scripta contraria
inter se pugnare uidentur unde et status nomen accepit et est
fere quasi duplex scripti et uoluntatis status quia utrorumque
scriptorum interpretatio est ergo etiam loci hi sunt propositio
scripti et interpretatio scripti propositio alterius scripti et
interpretatio scripti deinde utriusque legis uoluntas quae ut
iam supra in altero statu diximus ad plurimum permixta est cum
interpretatione ipsius scripti aliquando tamen habebit et
separatim fortasse tractatum deinde est finis in utraque parte
qui et ipse aliquando interpretationi scriptorum permixtus est
inde est comparatio uel legum ipsarum uel rerum de quibus
disceptatur erit aliquando translatio deinde uoluntas et
qualitas

percurramus hos locos sub exemplo controuersiae illius qui
templum cereris intrauerit oculos amittat qui parenti auxilium
non tulerit capite puniatur quidam cum mater eius in templo
cereris uapularet ingressus est templum opitulatus est matri
petitur ad poenam lege quae iubet excaecari eum qui templum
cereris intrauerit primum illud scire debemus quod aptissimum
erit in causis contrariarum legum incipere ab aduersarii scripto
idque ex diuersa parte proponere et interpretatione rebusque
dissoluere tum eius legis scriptum proponere qua nitemur ipsi
tametsi haec lex supererit quodammodo cum alterius scriptum
fuerit interpretatione subuersum inuenio tamen nostrum scriptum
non incommode priore loco posse proponi ut proponamus et
certationem qua utitur aduersarius hoc in eam partem pro nobis
erit quod iam certo nostro iure poterimus scriptum illius
interpretatione dissoluere cum in confessum uenerit illud
scriptum ad interpretationem descendere sed ut sit illa diuisio
quam supra coepimus tradere illa enim magis placet erit locus
primus ex parte accusatoris propositio illius scripti quo reus
nititur an possit reus fieri qui legi fuerit obsecutus et
matri fuerit auxilio huic adiuncta statim interpretatione an
frustra sibi esse putet ex lege defensionem qui matri tulerit
auxilium aduersus iniuriam uerberum tunc tamen cum ita res
ageretur ut filio non liceret id facere hunc locum a summo ad
imum oportebit implere quis ille locus fuerit 

sulpitii uictoris institutionum oratoriarum ad m silonem finis

