

 liber primus qui est ortus alexandri  

 aegyptii sapientes sati genere diuino primi feruntur
permensique sunt terram ingenii peruicacia et ambitum coeli
stellarum numero adsecuti quorum omnium nectanabus
prudentissimus fuisse comprobatur quippe qui quod alii armis
ille ore potuisse conuincitur tantum denique sacricola peritia
calluisse fertur ut mundialia quoque ei parerent elementa
adeo ut si metus bellicus illi immineret non exercitum non
machinamenta martia moueret quin potius ingressus aulae penita
regiaeque secreta ibi se solitarium abdebat inuecta secum pelui
quam dum ex fonte liquidissimo impleret ex cera imitabatur
nauigii similitudinem effigiesque hominum illic collocabat quae
omnia cum supernare coepissent mox moueri ac uiuere uisebantur
adhibebat etiam et uirgulam ex ligno ebeni et praecantamina
loquebatur quibus uocaret deos superos inferosque sicque
laborabat pelui nauiculam submergi ex quo fiebat ut simul cum
submersione illius cerae et cereis insessoribus etiam omnes
hostes si qui adesse praenuntiabantur pelago mergerentur
itaque multo tempore regno ac securitate potitus est

 quodam igitur tempore nuntiatum est ei multas aduersus eum
gentes una conspiratione atque eadem uoluntate consurrexisse
scilicet indos arabes phoenicesque parthos et assyrios nec non
et scythas alanos osydoracontas seres atque caucones
hiberos agriophagos eunomitas et quaecumque sunt orientis
barbarae gentes quibus ille auditis plausum dans manibus magno
risu dissolutus est

 igitur ad consuetam artis confugit peritiam et more solito
adhibuit sibi peluem atque omnia alia instrumenta quibus
intellexit se uincendum atque ab hostibus capiendum nisi fugae
consuleret mox autem raso capite et barba collectisque omnibus
quaeque sibi erant pretiosarum opum in peregrina profectus est
lustratisque inuisitatioribus terris appulit in macedoniae locum
cui pella ex ueteri nomen est ibi amictus ueste linea
astrologum se professus uim peritiae suae cum magna admiratione
commendabat 

 tamen longe celebratior apud macedones nectanabus erat ut
fama eius ne olympiada quidem reginam lateret coepitque regina
consulere peritiam uiri absente tunc coniuge nam philippus
bello forte tunc aberat igitur ingredi iussus et ad primam
olympiadis uisionem miratione formae eius nectanabus ita motus
est ut amori mulieris dederetur quod eum ferme ex corporis
intemperie facile erat his uoluptatibus uinci ingressus tamen
protenta manu reginam auere iubet non dominae eam appellatione
dignatus est qui se olim dominum fuisse meminisset resalutato
igitur ac sedere iusso tune inquit ille es nectanabus
matheseos sciens nam quisque te consuluerit uerdicentiae tuae
non refragatur dic ergo quanam usus peritia adeo ueri amicus
cluis ad id respondit multifida quidem est o regina ista haec
nostra uaticinandi scientia neque est in tempore omnium
meminisse nam et interpretes somniorum et astrici quibus omnis
diuinandi ratio reseratur et multa sunt praeter haec nomina
quibus uti ad praescientiam solemus his dictis cum acrius in
uultum reginae intueretur olympias refert quid ita defigeris o
propheta ubi in me intueris at ille recordor enim nunc demum
oraculi eius quod apud aegyptum a diis acceperam oportere me
reginae uera praedicere percunctanti quare consule super
cupitis et cum uerbis tabulas promit quas peritiae huiusce docti
pinacam nominauerunt adeo fabre absolutum ut artifex manus
certasse putaretur cum bino eloquentiae testimonio auro enim et
ebore uariatum pretium sui cum operis admiratione contenderat
tum promit etiam septem quas diceret stellas et horoscopum
pariter quibus singulis sui metalli species erat iouem enim
uiseres aereo lapide nuncupatum solem crystallo lunam adamante
martem dici sub lapide ematite sed mercurius ex smaragdo fuit
uenus uero sapphirina saturnus in ophite tum horoscopus
lygdinus exinde mirans olympias pinacis illius opulentiam
stellarumque mirabilem uarietatem propter sessitans iubet omne
facessere famulitium qui aderant sibi ex ministerio regali et
ait o tu quaeso intuere meam et philippi congruentiam nam
multa fama est quod si adfuerit ex hostico abiecta me uelit in
alteram transiugari ad haec ille quin ergo deprome uel tuam uel
philippi genituram quod cum illa fecisset nectanabus statim
suam quoque adhibet constellationem exploraturus an illa cum
olympiadis genitura conueniret uoluntatisque potiretur quod cum
fore deprehendisset hinc orsus est non uana inquit ista ad te
fama peruenit sed enim uera est ego tamen ac si prophetes ex
aegypto opitulabor ut queam ne quid de diuortio formidaueris
quod etsi foret uindex facto non deesset quanam inquit
olympias id facultate quod enim nectanabus refert fatale tibi
est secundum hanc quam uideo genituram misceri deo eque isto
grauidam filium nutricaturam ultorem omnium si quae in te
philippus audebit tum illa et cuinam inquit deo ad torum
debeor respondit ammoni libi is autem est fluuius aetate qua
uisitur iuuenem esse renuntiat de facie sciscitatur et cultu
canum caesarie dicit et ore praelepidum temporibus tamen atque
fronte arietis cornibus asperatum quare inquit paraueris tete
uelut feminis mos est et reginae decorum est ad huiuscemodi
nuptias uidebis enim et somnium et in somnio nuptias tibi
futuras esse cum deo ad haec illa ego hoc inquit somnium si
somniabo non iam te ut mago utar enimuero dei honore uenerabor

 progressus inde nectanabus neque oppertus in longum herbas ex
scientia quaeritat ad somniorum imperia necessarias quibus
carptis atque in sucum pressis effigiat ex cera corpusculum
feminae eique nomen reginae cum adscripsisset lectulum eidem
fabricatur cui illa effigies supraponitur iuxtaque lucernis
incensis sucum herbarum potentium superfundit carmenque dicit
efficax et secretum quo effectum est ut quidquid ille simulamini
cereo loquebatur id omne fieri sibi regina sit opinata per
somniumuidet enim se in complexibus dei quos fore sibi cum
ammone dixerat postque complexus deum sibi loquentem audierat
fetam se et utero grauem et edituram uindicem filium

 surgit ergo de lectulo et admirata somnii maiestatem hominem
ad sese uocat et ecce inquit promissum somnium uidi nam et
deus erat et agebat mecum nuptiale secretum igitur curam quaeso
suscipias quando id effectum compleatur quandoque me deus iste
dignetur ut ego quoque iugalibus me et sponso iam praeparem ad
haec nectanabus hoc quidem inquit o domina quod uidisti est
somnium aderit tamen ipse etiam ad te deus sed censeo mihi
secessum istic iuxtim tuum cubiculum dari uti arte procurem ne
quis tibi metus sit sub aduentu huius numinis probat id promissi
regina et uicinum cubiculo suo secessum mago tribuit et si
inquit harumce nuptiarum cepero experimentum conceptuque sim
potita honor regalis tibi a regina non deerit inque te patris
adfectum fore mihi iam spes promittit tum addidit ille
praecursor tibi inquit dei mox aderit nam sedenti superueniet
draco clementius reptabundus enim tu eo uiso omnis qui adsint
amolire de medio nec tamen quaecunque aderunt exstinxeris
lumina sed cum te lectulo collocaris opertum quidem uultum ad
uerecundiam texeris lumine tamen limis explora uultus illos quos
iam somnio praeuidisti ut si is erit

 insequenti igitur die et locus mago destinatur et ille quaeuis
ex arte opportuna prouidit uellus scilicet arietis quam
mollissimum una cum cornibus sceptrumque et amictum admodum
candidum quo superiecto efficit scientia draconem sibi ueluti
mansuetum et innoxie gradientem uesperaque aduentante eum admonet
ire praecursorem et is intrat ad feminam quo uiso illa mox
horridula prae metu disicit quosque praesentes ipsa uero
secundum monitum dat sese lectulo et obnupta uultu solo oculo ad
superuentum opinati dei curiosa est uidetque illum quem somnio
ante praeceperat at ille sceptro deposito conscensoque lectulo
nuptias agit eximque utero eius superiecta manu habes inquit o
mulier ex nobis haec inuicta et insubiugabilia foedera quippe
gaudeto te grauidam eo filio quo uindice et uniuersi orbis domino
laetere his ita dictis sceptroque recepto conclaue exit sed
mane iam lucescente mulier alacrior laetitia ut potita dei
cubiculum nectanabi irrumpit is e somno excitatus ut nescius rei
causam quaerit aduentus tum illa facta inquit sunt omnia
quae promiseras et ille una sese gaudere professus est rursus
mulier ergone inquit ultra adesse dignabitur nam est mihi
etiam amor ad nuptias tales id enim mihi sensus quod coniux
coniugi dedit nunc tamen metuo ut ista celauerim tum magus
gaudens quod amorem sui mulier testaretur in haec uerba ait
audi regina huiusce dei minister ego sum et cum uoles talis
mariti conuentum secretum quoque praesta sollemne mihique
dicito ut purgatione sacricola procurem quo ad te rursus
adueniat tum ergo illa deuersorium solitum nectanabo promittit
et clauis cubiculi mago dari iubet ex quo promptior illis erat
in id quod cupiuerant commeatus sub opinione tamen ammonis dei
sed iam aluo et lateribus excrescentibus quidnam inquit o
propheta me fiet quidue nunc facto opus est si adueniens
philippus cum isto me onere deprehendat ne metueris ille
respondit opitulabitur enim ammon ei uitio quod suasit eumque
per somnium super facto docebit ne quid tibi triste suscenseat
quin sciat deos omnium potentes esse in hunc igitur modum
olympias magicis artibus ducebatur

 sed nectanabus sacrum sibi accipitrem parat eumque secretius
monet ire ad philippum et loqui quae ipse mandauerat pergitque
ire ales ut iussum est perque terras et mare philippumque per
noctem adsistens mandatis opinionibus complet quippe territus
somnio euocatoque rex somniorum interprete sic ait uidi inquit
per quietem deum quendam facie formosum et canitie capitis
caesariatum et genae arietis tamen cornibus insignitum
superuenisse olympiadi coniugi meae seseque illi nuptiis
miscuisse quibus patratis haec etiam uerba addiderat excepisti
inquit o mulier marem filium qui adserat te et patris ultor
esse laudetur tum mulieris uirginal biblo contegere
consignareque anulo aureo uisebatur cui inscalptio erat solis
effigies et leonis caput hastili subiecto quae cum uidissem
accipiter superueniens excitare me pulsu uidebatur alarum quid
igitur istud est quod portenditur tum interpres o philippe
uerum istud est nec in aliud interpretandum ut adsolet
opinabile quod enim signari uidisti uirginal feminae fidem rei
uisae testatur  consignatio enim fides est atque ueritas  ex
quo praenosti quod illa conceperit nemo enim uas uacuum
consignauerit ut haec biblo quippe cum biblus uel carta nullibi
gentium nisi in nostra tellure gignatur aegyptium igitur semen
est qui conceptus est non tamen humile sed clarum plane uel
regium propter aurei anuli uisionem hoc enim metallo nihil
scimus esse pretiosius in quo etiam deorum effigies ueneramur
sed quoniam signaculum quod solis forma uisebatur subterque
leonis caput hastile quoque adiacens erat is ipse quisque
nascetur in orientis usque ueniet praepotentia possessionem
omnia audens quae natura est leonis idque ui et hasta faciet
quam una uidisti enimuero quoniam deum capite arietino testaris
eundemque canum est deus libyae ammonis nomine hanc
interpretationem interpretis tunc non aequo satis animo philippus
accepit quod homine concepisse mulierem credidisset

 festinata igitur re bellica macedoniam ad sua repedat quo
reditu mulier audito trepidantior erat solaciis tamen eius
nectanabus adsidebat tandem igitur adueniens philippus ut
ingressus est reginam cum diffidentius sibi occursare coniugem
intueretur astu dissimulans indignationem in haec uerba solatus
est me quidem clam res gesta non est libensque te uenia
impertio quippe culpa tibi non adhaerente sicuti praesciui de
somnio defensante quod factum est ab omni culpa qua adlini
posses regibus quoque sicuti in alios uis est ad deos tamen
potentia frixerit neque enim te scio popularis alicuius amori
seruisse enimuero dei deorum pulcherrimi his dictis animum
mulieris instaurauerat agit ergo gratias uxor ueniae eique qui
sibi spem eius pollicitus uidebatur prophetae nectanabo

 igitur agebat interim philippus cum muliere coniugaliter
nectanabus uero praesens quidem sed inuisitatus una agebat
neque enim uideri se ex arte magica concesserat denique et
interfuit aliquando efferuescenti iam philippo et coniugem
increpanti quod ille conceptus non ex deo mulieri foret quod cum
auribus nectanabus usurpasset conuiuiumque celebre et regium
pararetur ob reuersionem scilicet philippi uotum ac redditum
omnium erat uisere dapsilem satis diffusamque lasciuiam nec
tamen philippum frontem in laetitiam explicasse quod praegnantem
olympiadem admodum suspectaret ergo ut iam tempus conuiuandi
erat statim se reficit nectanabus et reformat in illum draconis
quidem sed auctiorem aliquantulum tractum eoque reptabundus
triclinium penetrat tum spectabili specie tum maiestate
corporis totius tum etiam acumine sibilorum adeo terribili et
diuino ut fundamenta etiam parietesque conclauis quati ac motari
uiderentur ceteris igitur prosultantibus ac delabentibus metu
una olympias quo fidem faceret diuino commercio manum protendit
ad bestiam at uero draco ut lubentiam sui proderet et caput
in sinum mulieris extendit et omne agmen in spiram mansuetius
colligit et genibus sinuque mulieris insidens promptum os
porrigit et cum bisulco linguae uibratu osculum uxoris adfectat
ne quid omnino coniugali fidei deesset apud eum maritum cui
talis uisio proderetur hic philippus una metu unaque admiratione
distenditur sed ultra nectanabus inspici nolens draconem
uertit in aquilam et uolatu facessit e medio tunc ex admiratione
sobrius philippus o coniux ait patuit uero argumentum diuini
circa te cultus uidimus enim deum auxiliantem tibi periclitanti
quamuis quis is sit nesciam quippe uel iouem credas ex aquila
uel ammonem ex dracone ad haec mulier ammonem se quidem
professus est dum primum mecum conuenire dignatus est scilicet
libyae dominum uniuersae 

 enimuero pauens cum in quadam regiae parte philippus
sessitaret in qua aues plurimae circumerrarent isque intentus
agendis rebus animum occupauisset repente gallina supersiliens
eius in sinum considensque enixa est ouum sed ouum illud
euolutum sinu eius humi concrepat cuiusque testula dissultante
dracunculus utpote e tantillo conclaui pertenuis egredi uisitur
isque saepe circumcursans et ambiens oui testulam uelle se
rursus eo unde emerserat condere sed priusquam cupitum ageret
morte praeuentus est ea uisio non paruum scrupulum philippo in
animum iniecerat rex denique antiphontem qui coniector id
temporis egregius habebatur arcessiri iubet eique aperit rem
uisitatam gallinam ouum dracunculum circuitum mortem
dracunculi sed enim antipho ad incrementum peritiae suae dei
adminiculo inspiratus infit regem docere filium mox ei fore qui
omnem mundum obiret omnemque suae dicioni subiugaret hunc post
ambitum mundani laboris domum iam se uertentem occasu celeri
periturum draco quippe ait regale est animal ouum uero forma
mundialis est ex quo cum draco erupisse uideatur post omnem
rotunditatis illius ambitum circuisse atque ingredi eo unde ortum
habuerat cupiuisse prius quidem mortuum quam id fieri
proueniret cuncta haec quae praedicta sunt portendisse et is
quidem in hunc modum interpretamenti sui fidem fecerat apud
philippum

 adpetente autem iam partitudinis tempore consederat olympias
oneri partus leuando sed adsistens nectanabus inspectansque
coelites cursus notans etiam mundana secreta peritia auctore
mane inquit quaeso mi mulier et uim partitudinis uince
reprimens geniturae necessitatem imminentis quippe si nunc
fiat editus partus seruile quiddam captiuumque portentum natum
iri astra minitantur atque cum obdurasset mulier offirmatius
secundisque aculeis pulsaretur rursus admonetur nunc etiam
quaeso duraueris paululum quippe si editu uicta sis gallus et
semiuir erit qui nascitur talia et blandius loquebatur et
adtrectare secretius mulierem non differebat tactu etiam
opitulaturus att de pueri ac tum demum acrius intuens
cursus astrorum motusque elementorum cognoscit iam omnem mundum
uim suam in summo culmine conuersionis lene liberasse solemque
ipsum mediam caeli plagam et conuexi celsiora percurrere tunc
ergo ad mulierem sic ait en tempus est inquit uoce nunc
fortiore opus et offirmatiore conatu quippe quod nunc erit
editum mundi totius dominio celebrabitur his femina incitata
mugitu omni uehementius ingemiscens exegit puerum qui ubi ad
humum lapsus est motus protinus terrae insequitur et tonitruum
crepor uentorumque conflictus tum etiam fulgurum coruscatio
prorsus uti uiseres omni mundo cura cum illa partitudine
laborantem

 ergo ait et philippus post solacia gratulatoria equidem mihi
fuisse o mulier consilium profitebor non nutriendi quod natum
est propterea quod id de meo semine non prouenerit enim cum
uideam subolem esse diuinam editionemque ipsam elementis et diis
pariter cordi fuisse uotis educationis accedo inque memoriam
eius filii qui mihi natus occubuit de prioribus nuptiis alexandri
eidem nomen dabo post uero regalius et competentius alebatur
nam et coronalia obsequia eidem undique confluebant tum
macedonia tum pella tum thracia multigenisque aliis gentibus in
id certantibus atque in his exegit spatia lactandi uultu
formaque omni alienus a philippo ne matri quidem ad
similitudinem congruus ei quoque cuius e semine credebatur facie
diuersus sed suo modo et filio pulcherrimus subcrispa
paululum et flauente caesarie ut comae sunt leoninae oculis
egregii decoris  altero admodum nigra quasi  pupilla est
laeuo uero glauca atque coeli similis  perfususque omni spiritu
et impetu quo leones ut palam uiseres quid de illo puero natura
promitteret crescebat ergo ut corporis gratia ita studiorum
quoque et prudentiae maiestate et cum his una regiae disciplinae
eius nutrix alacrinis erat paedagogus atque nutritor nomine
leonides litteraturae polynicus magister musices alcippus
lemnius geometricae menecles peloponnesius oratoriae anaximenes
aristocli lampsacenus philosophiae autem aristoteles ille
milesius enim de mileto loqui hic longa res est et propositum
interturbat deque ea si quid inquirere curiosius uoles sat tibi
lector habeto quartum fauorini librum qui omnigenae historiae
superscribitur illic etiam generis alexandri inueneris seriem
cui generi principium praestitisse ferunt oceanum uel tethydam
exinque fluxisse per acrisium danaenque atque persea multosque
alios in perdiccae genera uel philipporum nam ne olympiadi
quidem secus propago generosa est cui diligentia pari a mundi
principio per saturnum atque neptunum tum etiam telamona seriem
generis adtexuit ad tertiumque neoptolemum docet prosapiam
defluxisse cuius anasafia mater olympiadis cluit igitur
alexandrum mens recurrat

erat quidem ille ad omnes litteras iam peritus et sibi quisque
ludus in puero imperiale aliquod fuerat meditamentum nam sicubi
tempus cum labore lectionis absoluerat et iudicare solitus inter
aequaeuos et industriari quatenus inter hos argumenta iurgii
nascerentur ac tunc alteri iurgantium fauens ubi partem eius
ingenio subleuasset solitus in contrariam resultare rursusque
contra eam cui paulo ante profuerat dicere itaque cum saepe
utrique parti utilis fauisor ac strenuus uictor foret opinionem
non frustra sibi spectabilis ingenii confirmarat

interea uiri qui philippi armenta uel equitia curabant equum
spectabilis formae pulchritudine absolutum regi deducunt aiuntque
illum armenti quidem regalis genus formatum pedibus ad pegasi
fabulam opinabilem et si qui fuisse laomedonti eiusmodi
praedicantur nec secus senserat philippus nam et actu corporis
et linea pulchritudinis mouebatur sed addit equisio haec
quidem o rex sunt in hoc equo talia sed est ei uitium beluile
namque homines edit et in eiuscemodi pabulum saeuit et heu rex
ait numnam illud in isto prouerbium est quod semper propter
rebus bonis deteriora collimitant enimuero quoniam deductus est
semel claudi eum atque ali curabitis sub claustris scilicet
praeferratis quisque enim succubuerit legibus tristioribus
huiuscemodi melius obiectabitur lanienae et haec quidem rex et
cum dicto iussa complentur

 sed interea alexander iam annum duodecimum appellens et comes
patri fiebat et usu armorum indui meditabatur simulque cum
exercitibus uisi gaudebat et equis insiliens et reliqua omnia
iniens ut poterat adeo ut philippus haec demirans sic ad illum
o puer alio quidem et uultu fruens et moribus tuis eorumque
aliud duco ad similitudinem nostri aliud uero auctius quam ut
sit ex nostra natura sed nunc mihi ad proximam usque iter est
ciuitatem quod dictum cum olympias etiam usurpasset profectusque
philippus foret non simili adfectu quo solitus nectanabum
protinus repetit eumque consulit super clandestino mariti
consilio qui cum adsidente sibi alexandro ex arte illa astrica
loqueretur interpellat puer et heus tu inquit istaene quas
stellas appellas agitant nunc in coelo ibique uisuntur et
nectanabus ita esse respondit pergit igitur alexander possumus
ergo istas uidere atque oculis usurpare adnuit posse tempus
exigit uesperam pollicetur quae ubi aduenerit comitare
inquit una mecum ad campestrem locum easque tibi in coeli choro
lucentes ostendam recipit ita sese facturum uelut cupidus puer
ergo ubi tempus est progressus oppido dabat uidere alexandro
quae cupiuerat enim non una sedulitas discenti puero cum
magistro namque paulatim alexander ad praescitum fossae praeceps
hominem appellens impulsu improuiso praecipitat ibique letali
ictu ceruicis nectanabus adflictus haec est conquestus est mi
inquit fili alexander quodnam huiusce facti tui consilium
fuit at ille respondit conquerendum igitur tibi est de arte
ista quam noueras quippe nescius quae te impenderent humi rimare
ea quae caeli sunt ad haec magus equidem inquit alexander
laesum me letaliter sentio sed profecto nulli mortalium contra
fatum permissa est fuga tum ille cur ista haec inquit
respondit magus olim quippe per hanc scientiam uideram fatale
mihi fore a filio interfectum iri en igitur praescita non
effugi sed alexander anne ego sum tuus filius ita esse
confitetur et fabulae reliquam subserit seriem tum aegypti
fugam tum ingressum ad olympiadem et tractatum et amorem et
quanam arte potitus uxore sit ad similitudinem dei et in his
dictis animam exaestuat hinc alexander comperto eo quod pater
sibi quem interfecerat fuerit metuit eum in illo defosso
insepultum et praedam bestiis derelinqui nam et nox erat et
secreta quo uenerant naturali ergo monitus adfectu superponit
hominem humeris quam ualentissime et reuectat ad regiam ut autem
reuersus ad matrem est cuncta enarrat quae sibi supremo
adloquio pater dixerat hoc demirata est mulier et secus de se
quam uoluerat iudicauit quod uanis scilicet artibus lusa probri
rem fecerat nihilominus et sepelit quam decore nectanabum et ut
patri filii sepulchrum erigit operosissimum fuitque inde
praenosse quid huic genito ad uitae clausulam deberetur cum
nectanabus aegypto oriundus macedoniae sit sepultus tantumdemque
spatii de diuerso alexander ex macedonia mortem suam foret
aegypto traditurus

 enim philippus delphos mittit super regni suique sollicitus
successorem responsumque accepit in hunc modum o philippe is
demum tuis omnique orbe potietur et hasta omnia subiugabit
quicunque bucephalam equum insiliens medium pellae transierit
uocabatur enim equus quem supra diximus illo nomine non eo modo
quod corniculata fronte terribilis foret sed quod inustio etiam
quaedam fortuita eius coxae ueluti taurini capitis imitamen
insederat sed hac sorte recepta rex opinionem fouebat praedici
sibi herculem iuniorem ex famula sibi natum

 at uero alexander cum aristotele iam tantum milesio uteretur
forte praeceptoris istius ad puerorum ingenia colligenda tale
periculum exstiterat quippe cum plerique essent filii regum et
optumatium nobiles singillatim ab his sententias rimabatur
ecquid sibi quisque polliceretur si modo ad regnum patri
succederet aliisque opes aliis gratiam dignitatesque
amplissimas uerbis laxioribus pollicentibus ubi ad alexandri
sententiam uentum est ut ipse quoque si foret philippi
successor super futuro profiteretur haud equidem mihi ait ut
a sapiente ista haec sententia sederit de futuris enim
instabilibus et incertis fixam dicere sponsionem errantis est
benignitatis et flabilis cum crastini ratum pignus nullus facile
possederit dabo tibi tunc quod et facultas et tempus
hortabitur probat aristoteles beniuolentiam circumspectam et
aue inquit sane tu rex profecto mundane cum isto prudentiae
tuae pignore atque haec ei fuerat sententia de magistro at uero
uulgo ut qui percitus et ui mentis calentior habebatur quamuis
eum philippus iam sincerius amplecteretur uidebat enim plenam
indolem martii desideriis regalisque eoque admordebatur solo
quod nihil de se uultu et similitudine mutuaretur

cum igitur pleraque ex his quae in studentem pater largius
conferebat ipse quoque liberalitate transcriberet zeuxidos
non quondam celebris illius ad pingendum sed enim adseculae
regalis tales litterae referuntur zeuxis philippo et olympiadi
salutem plurimam dicit e re est scire uos ea quae alexandro
destinatis non illi ad frugi custodiam retineri enim labi omni
cum facilitate donandi quare quod sat sit aestimatote mihique
mittite dispensandum ad haec reges aristoteli scribunt nuntiat
zeuxis is qui sumptibus alexandri est praefectus ea quae in eius
usus largimur ab eodem facile dilabi quod sit inconsideratior
dilargitor ergo tu missa susceperis atque ex sententia
dispensabis ad haec aristoteles ratum quidem habeo mi rex
nostris litteris alexandrum institutum nihil sese nobisque
indignius factitare idque mox coram indole eius inspecta uestra
quoque sententia confirmauerit illi scilicet in agendis rebus
non aetatis sententia sed doctrinae si uobis cordi est
experiri sufficit consilium ad haec reges scribunt rursus ad
zeuxim litteras tuas aristoteli quas super alexandro feceras
intimauimus quidue ad haec ille responderit tibi praesto est
igitur ex utroque colligito quid facto opus arbitrere id tamen
scriptum cum susceptasset aristoteles altius in hunc modum ad
alexandrum refert scripsere mihi philippus et olympias parentes
tui ea quae tibi sumptui mitterent inconsultius deperire neque
accedo sententiae quidquam te indignum nobis ac parentibus
sapere ad haec puer scire te par est mi magister ea quidem
quae ad nos a parentibus destinantur indigna esse illorum opibus
et nomine sed secus tamen de institutione regali reges pariter
et parentes quam decorum fuerat commoueri si fortunam hanc
censeant frugalitate populari sunt etiam litterae utriusque
parentis ad filium in hunc modum sumptus tibi qui fortuna nostra
digni mittuntur ne prodegeris fili nec litterarum aristoteli
de te praeuerteris testimonium enim frugi te esse parsimonia
comprobato his respondit alexander equidem missorum a uobis mi
parentes modum nomine uestro dignum non confitebor expensam
tamen eorum fieri pro necessitate regii nominis fateor neque
uero de me magistri litterae claudicabunt eius praeceptis non
dignum a me nihilum fieri noscetis enim uos mallem neque
aduersus ista haec aures malis sermonibus reserauisse
ueritatemque hanc decentius conuertisse in eos qui facere audent
ne nostri curam regiam gerere pro illa populari malitis

 id iam temporis decimum quartumque annum alexander
appellebat qui cum quadam die locum quo clausus equus bucephala
fuerat praeteriret conuersus ad amicos haec ait o uiri
hinnitusne aures meas an uero rugitus aliquis leoninus offendit
ad haec ptolomaeus qui soter postea nominatus est immo uero hic
ille est bucephala equus uester quem ob uehementiam pariter et
saeuitudinem dentium hactenus claudi rex pater iussit et inter
haec rursus alius equi eiusdem hinnitus auditur acutus quidem
ille sed nihil increpans ad formidinem pristinam enim mite
aliquid et mansuetum prorsus ut diceres adloquia illa ad dominum
esse morigera non equi fremitum saeuientis nam et pedes
priores extenderat et gesticula mansuetudinis luserat et supplici
quodam motu blanditus est quod ubi intuitus est alexander
fuisse illi antehac tam truculentum officium edendi homines
demiratur denique custodibus euitatis claustrisque dimotis
animal educit iubamque eius cum laeua apprehendisset audacius
nescias an felicius tergum quadrupedis insultat effrenemque eum
sed morigerum tamen imperiosis motibus aurigabundus hac atque
aliter circumducit quod cum admirationi uisentibus foret ex
cursu quidam rem periculi huius nuntiat philippo sed ille ad
memoriam monitus oraculi occurrit ad puerum et salutat inde uti
orbis integri dominum quare laetior quidem spe filii pater iam
philippus tunc agebat

 sed alexander quintum et decimum ingressus annum explorato
temporis opportuno cum ueniam a paternis auribus praepignerato
osculo impetrasset precario petit ut sibi pisas apud olympia
certaturo itiner largiretur ecquod inquit laboris aut artis
genus est quod tibi ad certamina praeparatur neque enim reor non
regii te nominis memorem hanc gloriam cupiuisse tum ille quidem
quae sint parum liberalia munera refutat ac negat pugillatus
scilicet atque luctatus quaeue de cestibus siue cursu plebeculam
iuuant enimuero inquit quadrigis ut certem sedet patri
professio adulescentis et equos ait ad hosce tibi usus iubebo
protinus deductum iri de quibus tibi ad uotum procliuitas fiat
neque enim improbo huiusce desiderii gloriam tunc filius
gratiam equidem tibi pater huiusce muneris facio habeo quippe
equos quos ex aetatula iam recenti ad haec mihi studiosius
praeparaui haec quoque professio philippum iuuat laudatumque
studii filium facile permittit cum primum sibi deduci ad nauigia
currus et arma iussisset igitur escensa naui comitatusque
hephaestione amico secunda admodum tempestate elim adpellitur

quo in loco cum equorum curam famulis mandauisset atque ipsius
uisum loca deambulatumque procederet obuiat forte nicolao cuidam
adolescenti regulo ex acernania celsius quidem illo et
sublimius se ferente quippe qui duplici eoque perflabili deorum
adminiculo leuaretur opulentia scilicet uel fortuna habebat
tamen nicolaus ipse quod sibi de suis uiribus polliceretur
nihilominus salutando alexandro praestitit se priorem nescius
etiam tunc itus illius causas et certaminis studium fuit tamen
non sine contumelia salutatio nam et aue inquit o puer nec
ille non sedulo resalutat tunc secundo nicolaus ecquem inquit
arbitrare te tam incuriosius salutasse quippe ego nicolaus ille
sum rex acarnanum alexander refert istam adrogantiam non
probo quid enim te iuuabit imperii uana iactatio de secundis
crastinis fluctuantem non enim uides ut stare fortuna hominum
nesciat utque in his fragilior habeatur quicumque illa dea
uictitant nixabundi ad haec nicolaus haec quidem inquit non
inuenuste enimuero uelim scire cur adsis nam te philippi filium
fama praelocuta est fatetur alexander et sese ad certamina
quadrigarum studio coronae uenisse tum nicolaus felle de nimia
indignatione subfusus despectansque eius aetatulam neque uim
animi considerans consputum adulescentulum et maledictis
increpitum dereliquit at uero alexander qui omnium
disciplinarum continentiam mage ostentare didicisset abstersit
clementer sputamenti iniuriam quin etiam adridens iuro equidem
tibi nicolae ait patris mei ac matris pariter maiestatem ut te
et in hoc praesenti certamine et acarnaniae telo superabo hinc
soluta est fabulatio

 non multo autem post cum dies certaminis aduenisset
aurigandique professio studium citarentur nouem quidem
omnes sed regii quattuor iuuenes competebant quorum sortito
primus nicolaus adstitit carceres secutus xanthias tertius
cimon quartus clitomachus balcheus quintus aristippus uero
sexto in loco pierus septimo alcan octauo alexander post summo
nono hi cum ex more artis atque certaminis curribus
institissent lituoque signum sollemniter increpasset cuncti una
prosiliunt enimuero alexander erat quartus a primo nicolao
propius insequente et spe transitus et infesto consilio ut si
praeteruehi queat non absque periculo alexandri consulturus id
quidem illum non satis fugerat nam et causa odii commonebat
quod bello nicolai patrem philippus oppressisset igitur astu
sese dat alexander a nicolao praeteriri quippe iam ceteri qui
cursu praeuenerant alius alio casu prolapsi primam spem
potiundae palmae nicolao dabant qui cum finem certaminis iam
sperasset infert sese alexander uoto praeterlabendi ad hunc
conatum equis nicolai conuertentibus titubans dexter e mediis
cernuantique persimilis implicatos reliquos secum moratur enim
tunc alexander subiens praeteracto prolapsoque nicolao
superuectus rem belli sub stadio transegit exin uictor corona
redimitus conscenso templo cum iouem olympium salutaret
aestimatione rei gestae aut instinctu dei sacerdotem ferunt sic
fortunam uictoriae interpretatum ut quod primo certamine
nicolaum uicisset esset sibi coniectare perfacile multos eum
populos uinciturum uniuersitatisque dominio potiturum

 hisce ergo omine atque laetitia ouans repatriat macedoniam
sed offendit forte ex licentia regia spreto consortio olympiadis
philippum tunc in cleopatrae nuptias demutantem apali cuiusdam
non ignobilis filiae die igitur nuptiarum irruens regis
triclinium coronatus sume inquit hunc primum o pater laboris
mei fructum et una coronam in caput patris transtulit tum
adiecit nam de eo quidem quod in praesenti laetamini et ego
cum matrem aliis regalibus nuptiis coniugabo uos quoque
participabo conuiuio et una cum dictis aduersim philippum
decumbit sed rex asperatus ad dictum intus in animo saeuiebat

 aderat tunc inter multas regalesque delicias lysias quidam
risui excitando quam facetissimus qui cum in gratia regis
admordere adolescentulum uellet potiare inquit o rex
cleopatrae potiare e qua tibi spero priuatos filios atque
incommunicatos alteri prouenturos eosque qui uultibus tuis et
felici respondeant semini haec ubi dicta sunt irritatior
iuuenis protinus poculum quod sibi prae manu erat in lysiam
iaculatur eumque uulnerat sed rex efferuescente iam irae
professione prosiliens in alexandrum labitur crureque laeso et
uulnerato procumbit tum parum temperans uoci iuuenis en
inquit ille qui asiam europamque subiecit unius lectuli spatium
sine periculo non emensus est et cum dicto rapit gladium
omnesque qui forte sese ueluti comprehendendum irruerant disicit
prorsus ut nihilum de centaurorum lapitharumque conuiuio
demutaret aut quod illi rei sit proximum procos diceres cum
ultore ulixe decernere

 egressus igitur concedit ad matrem enim qui aderant
philippum non absque discrimine uulneratum cubiculo inducebant
lectoque deponunt sed is cum post complusculos dies iam bonam
spem curationi promitteret ingreditur amica sollicitudine tunc
alexander adsidensque lectulo quaeso inquit o philippe  adhuc
enim te hoc et communi nomine adloquar ut amicus donicum
patris in te animum recognouero  quid tandem hoc rei est quod te
auerterit a coniuge aueo enim scire iudex et ultor futurus in
matrem si culpa meruit quod euenerat huc adde si placet
probesne illam lysiae in alexandrum petulantiam probesue etiam
patris in filium truculentiam quid enim uterque commeruimus a
patre et marito abiecta olympias coniux et alexander filius
incursatus quin ergo surge et confirmato corpusculo animum etiam
labentem una curaueris adeo saucium fatalibus forsitan
temptamentis at ego tibi olympiada tuam in gratiam una atque in
cubiculum iam deducam geret enim morem profecto alexandro filio
cuius tu pater ut uideo esse fastidis his dictis transit ad
matrem philippo iam inter pudorem poenitentiamque distento et ad
eam ne inquit quaeso ne moueare mi mater super hisce quae
in te egerit rex maritus etenim ipsa quamuis clam habeas quid
commerueris age tamen morem conscientiae tuae cuius memet
testem habeas qui hanc tibi concordiam suadeo quare remees ad
coniugem censeo et redde te marito morigeram cedit auctoritati
suadentis filii olympias et duce tali reuenit ad maritum tunc
alexander en tibi pater olympias tua iam enim te paterno
nomine usurpabo cuius adeo libens fueris auditor igitur et
precator ad eam fui et remittit tibi meritum tuum abolitione
omnis iniuriae agite igitur quaeso post iram integrationem
coniugalis adfectus nec sit pudendum si filius sim parentibus
copulator his dictis impetrat quod laborat idque ei largiter
apud omnes patriae proceres bono admodum testimonio fuit placet
denique lysiae nomen coniugalibus ritibus in perpetuum aboleri
quod appellatio illa solutionem coepti cum cleopatra fecisset

 at his ferme diebus quibus haec acta uidebantur desciuisse
obsequio mothona ciuitas nuntiabatur ad quam animo philippus
incitatus cum adhuc uiribus corporis deficeretur optimum ratus
ultionem non distulisse numerum qui forte adesset militum ducere
alexandrum iubet idque adulescens properanter exsequitur
diligenterque subactam enim populatamque ad uindictae
ostentationem raptim mothonam reuersus adnuntiat sed enim cum
illo reditu de mothona ingressus ad patrem foret uidet ibi
adsistentes habitu barbaro uiros percunctansque cognoscit persae
darii satrapas causam tamen aduentus esse quod ex more regi
petitum pecunias a philippo uenissent pretium scilicet aquae
atque terrae his enim nominibus subiectos obsequi sibi persae
deposcunt miratus igitur alexander et petendi morem et titulum
haecine inquit elementa persae mortalibus uenditant quae
cunctis deus in commune largitus est dolebat ergo altiusque
adulescentuli uim carpebat quod uiri graeci nominis ac dignitatis
uectigales barbaris fierent quae res esset pendentibus iugiter
ad magisterium seruitutis tum igitur paululum barbaris indidem
separatis ferre a se mandata ad darium iubet haec sibi
alexandrum nuntiare uel dicere boni consuleret et ab hac petendi
consuetudine temperaret quippe quem ipse morem petendis
pecuniis induxisset hunc a se protinus exactum iri unaque cum
his quae ante depensa sint propria quoque quae sint persis
alexandrum petiturum cum his dictis exigit homines proficisci ne
litterarum quidem regem responsione dignatus ad hanc animi eius
magnificentiam philippus erigebatur quod adeo confidentem et
intrepidum eum naturae suae bona adserere intueretur igitur cum
uicina rursus ciuitas de obsequio uacillaret datur alexandro
expeditio pergitque quo iussum est

 enimuero interea pausanias quidam nomine tum diuitiis
adfluens tum opibus potens ex oppido thessalonice nobilis in
olympiadis desiderium amoremque animo prolapsus est qui cum per
internuntios adtemptasset ecquid mulier consentiret deserto
philippo ad sese transnubere neque id ei ex sententia
prouenisset comperiens filium philippi cuius adeo formidulosum
in omnes accolas erat nomen peregre profectum certamenque
thymelae tunc agi a philippo praesidente repente satellitio
stipatus strictis gladiis theatrum irruit philippumque uulnere
praeuenit qui cum altius et letaliter ictus esset ueluti caedis
absolutione securus ad regiam pausanias properato festinat
raptu scilicet olympiadis desiderio consulturus igitur cum
populus adhuc in theatro turbaretur pausanias uero ut diximus
raptum moliretur forte rebus ex sententia perpetratis alexander
superuenerat offenditque turbas et uim et uulnera philippi
quibus ut res erat cognitis auctoremque earum rerum pausaniam
haec dissignasse irruens regiam in ipso raptu matris pausaniae
uiolentiam deprehendit eumque cum iaculo destinaret tenereturque
formidine matris uulnerandae olympias sic adhortatur iaculare
inquit fili iaculare ne dubites habeo enim praesidem ammonem
et protectorem enimuero alexander nullo impetu uinci sed cum
spirare etiam tunc patrem philippum comperisset eundem aduehi
illorsum iubet gladiumque quem gerebat ipse conlatum in dexteram
patris misit quo manu eius oppeteret pausanias cui poenam
quoque pro facto debuerat ergo iam moriens philippus nihil nunc
sane est inquit quod me uitae finis aut huiuscemodi mors
contristet ultus enim auctorem iniuriae libens oppetam atque
ideo illaec nunc ab ammone dicta reminiscor quae tunc matri tuae
olympiadi filium fore talem praegnanti praedixerant eumque non
eius modo adsertorem sed ut uindicem quoque patris futurum et
cum his moritur curatur igitur philippo regia sepultura maerori
eiusmodi omni macedonia et reliqua graecia conspirante

 ubi igitur iam moti animi hominum illa rerum nouitate
quietiores uisi potuerunt scandit alexander paternae statuae
suggestum et propter illam adsistens in haec uerba contionatur o
pellae proles et macedonum uel atheniensium corinthique
progenies ceterarumque graeciae gentium nomina en tempus est
quisquis alexandro sese cupiat militare ut scilicet nunc nomen
labori fateatur in eos quippe militabimus barbaros qui nos
iampridem re nunc uero spoliare pergunt etiam libertate igitur
eamus ducere in seruitium persas hi quibus turpe erat
seruientibus non subuenire enim nunc iam etiam ipsi seruimus
et haec quidem dicta praesentibus edicit tamen eadem illa
sententia et per singula oppida ciuitatesque ut una cum classibus
hi qui armorum desiderio tenerentur ad sese confluerent igitur
ut si incentiuum aliquod diuina uoce intonuisset quo facilius ad
eiusmodi opus studia hominum exardescerent ita uotum certamenque
erat macedonibus militandi at alexander aedibus reseratis
quibus condita patris arma militaria uisebantur his quos inermes
uiderat dilargitur

sed enim quisque armiger philippi aetate prouectior de ui iam
militiae laborisque pertaesus negabat se idoneum conatibus fore
aetate scilicet sua praesentibus refragante ad haec alexander
equidem inquit ueridicentiae isti testis accedo nec labores
uestros quos praetenditis non adstipulor enimuero militiae uis
eiusmodi res est uti magisterio callentium ordinata mox fiducia
uirium exsequenda sit peritia quippe ueteris usus rudis manus
audacia dirigenda est quorum alterum uos alterum iuuentus
existimatur nam ut ille iuuentae feruor ad audaciam promptior
ita inconsultior ad cautionem ac sic eorum boni coeptus plerumque
malos euentus reperiunt at uero ista maturitas uestra etiam
arduis quibusque felices exitus parit et desideratos euentus
quoniam perito consilio manum duci commodat obsecuturam par est
igitur inquit uos meo commilitio numerari non ut ipsi bellorum
urguentia subire cogamini sed ut iunioribus manibus consilium
uos fiatis alterum quippe alterius egere quis dubitet cum nisi
per prudentiam uestram illorum titubantia sit directa perfracto
praesidio iuuentutis in seniores periculum uadat contra autem si
recti per uos uoto fruantur uos quoque gloriae parte potiore
celebremini his dictis eos quoque quos senium iam obsederat in
sententiam suam ducit

 connumeratis igitur uel ueteri milite uel quos ipse recens
scripserat congregat macedonas quinque et decem milia pedites
auxiliaque diuersa in octo milibus equites uero indigenas
septingentos et duo milia leuis quoque armaturae thracas numero
octingentos unde hoc numero cum ueterano milite congregato
sexcenti uel quattuor ad septuaginta milia militantium erant
tunc uiae sumptum e philippi thesauris collatuque studentium
rebus suis auri talenta sexaginta cum quadringentis quattuorque
et decem milibus cogit classi ergo elaborata in macedonia tam
longis quam onerariis nauibus transit in thraciam quae sibi
patris philippi uirtute quaesita hereditarium studium deberet
atque deferret

 unde illic etiam rebus ad ordinem redactis quod sibi ea gens
studiosius obsequeretur lectissimos quosque et argenti talenta
quadringenta uiribus suis cum adiecisset pergit ad lycaoniam
cui nunc aetas recens nomen lucaniae dedit igitur eius loci
magistratibus ad amicitiam communi sacrificio foederatis
transmittit protinus ad siciliam atque ibi si qua forte ab
obsequio refragarentur oppida recepit eximque italiam transiens
legatione pariter et honore potitur romanorum per aemilium
quippe tunc consulem corona ei auri pondo centum insignita etiam
margaritis honoraria datur ad argumentum amicitiae perpetuo
post futurae idque alexandro magnae gratiae fuit amicitiamque
amplectitur et uerbis liberalibus aemilium honoratum remittit
addunt tamen romani et militum duo milia et argenti talenta
quadringenta eoque amplius fore daturos sese respondent ni sibi
bellum aduersus carthaginienses intentissimum agitaretur

 indidem igitur tyrrheno transmisso cum africam quoque
appulisset alexander eius gentis sibi magistratus obuiantes
precario quaesunt uti a se uim romani exercitus amoliretur sed
haec dicta non modo ad fauorem regis animum non conuertunt uerum
ignauiae eos increpitos tali responso dimittit quod boni
carthago consuleret si aut melior hostibus foret aut potioribus
praecepta dependeret

hinc igitur pergens paucis admodum comitatus omnem libyam
peragrat itaque ad ammona qui loco deserto aegypti celebratur
ipse contendit enimuero exercitus multitudinem nauibus
superpositam pharum destinat ipse ergo ammona ueneratus
operatusque largioribus ibidem sacrificiis praesidium sibi operis
et coeptorum ueluti a deo patre deposcit quippe eius fabulae
tenax quod huiusce dei cum matre per somnium fuerit coniugatio
his denique uerbis deum conuenit o pater ammon inquit si quid
materni sermonis est uerum meaque mater conceptus nostri ex te
principium est sortita quaeso uti istud adstipulere praesenti
meque ut filium praestes igitur doctus euidentibus monitis non
absque numen illud esse cura sui et templum deo operosius et
augustius fabricatur et ad prodendam militibus confidentiam patri
ammoni id se fecisse inscriptione testatur tum responsum etiam
quaesit a deo ecquid sibi monumentum imperii sui aliquod
instaurare fas esset animo quippe conceperat urbis quam maximae
conditum ergo per somnium sic eius dei adloquio fruitur

     haec tibi rex phoebus lunatis cornibus edo
     nomen si pergis aeuo celebrare perenni
     urbs tibi condenda est qua stat proteia tellus
     praesidet et numen cui ditis mundipotentius
     uertice quinqueiugo rerum secreta gubernans
     


ad haec doctus alexander tali responso omni diligentia rimabatur
quam proteiam insulam deus uellet quidue illi numinis
praesideret quae etiam tunc animo uolutans peractis rite
sacrificiis indidem proficiscitur multo denique itineris
exanclato apud uicum astrata fessum commilitium refecit

 ipse autem rex cum forte in agro ut adsolet spatiaretur
ceruam intuitus pastui occupatam unum ex his qui destinandis
sagittis sollertior habebatur iaculari bestiam iubet qui cum rem
non ex opinione praeiudicata fecisset leuiusque ictum animal
euasisset exclamasse alexander fertur graeco scilicet uerbo
quod remissior arcus intentio sagittam imbecillius exegisset
  istud factum uideri ex eoque dictum paratonium etiam
post frequentatae urbi nomen idem datum

hinc porro ad locum qui uulgo taposiris diceretur appulit
inquirens tamen nominis causam accipit ab indigenis sepulchrum
osiridos illic esse quod a ueteri compositione corruptum
taposiridus dictus esset operatus igitur illicce deo ad id
loci transit quem extensum quidem magni et uberis aequoris
pulchritudine miratur frequentem tamen commanentium
conuenticulis sedecim quippe ad instar urbium uicis decoriter
admodum distinctis atque dispositis consistit quorum magnitudini
pariter et pulchritudini honor et cura deferebatur his sedecim
sessibulis flumina quoque duodecim intererrabant pariter omnia
uergentia iuxtim in mare sicuti nunc etiam ad memoriam ueteris
insulcationis datur uisere quippe quamuis congestu postea sint
ad aequoris uniti faciem exaequata quisquis tamen ille ductus
fluminis fuit is nunc plateis apud alexandriam tractus est sed
duo tantum ingressus fluminum reseruati ceteri nomina partibus
oppidi praestiterunt igitur omne spatium ab eo loco cui
mendidium uetus nomen est usque ad hermopolim urbis eius
ambitum occupatum est sed enim nomen hoc longe secus ac se
ueritas habet in usu appellationis resedit  enim  non
hermopolis dicta est quod portuosius illic alueus nili
latiusque in latera descendens fidam aestimationem nauibus
per sese labentibus faceret

hanc igitur urbem nominis sui appellatione dignatus in omnem
quantum uisi datur magnificentiam laborauit quamuis cleomenes
de naucrato et dinocrates rhodius in eam sententiam non
accederent ut tantam illam urbem quanta nunc est metiri deberet
quod neque repleri aedificiorum spatia metita turbis
competentibus opinarentur nec repleta ali facile potuissent ex
quo fore arbitrabantur bella frequentia uel necessitate
quaerendae alimoniae ab ipsis incolentibus ineunda seu opulentia
praeualerent seu uiribus deficerentur dum aut peterent aliquid
aut peterentur quippe moderatum urbium statum et consiliis
facilius cedere et ad sustentationem sui promptius occursare
amicum siquidem multitudini nec facilis sui apud omnes singulos
dinoscentia atque etiam difficilis uel conspiratio quamquam
igitur longe auctius rex metitus locorum amplitudinem foret
tamen ad sententiam persuadentium ire aliquanto contractius siuit
ambitus lineam quare facesserari magnificentiae animo
conceptae longitudinem quidem urbi procurant ab eo loco cui
draco nomen est  est autem pars supradicti taposiris  usque
ad locum cui agathudaemonos appellatio manet latitudini uero
indulgent a canopo usque ad locum qui eurylochi uel melanthium
dicitur iubet igitur omnes quique per ambitum usque ad lapidem
tricesimum coluissent uniuersos eodem commigrare locumque omnem
unde ad oppidum conuenissent suae dicioni seruire et haec quidem
super spatio urbis eius accipimus

adhibitis tamen rex architectis quique ex arte nobiles et
celebratiores habebantur ut cleomene de naucrato et olynthio
erateo herone etiam libi qui cum fratre hyponomo erat accepit
omne magnificentiae huiusce monimentum in eo posse tuto
consistere si antea quam fundamenta urbi iacerentur
subductiones aquae purgamentisque deliquias procuraret quibus
iugiter ablutis deriuatisque atque in mare perpetuo dilabentibus
neque aedificiis perniciem aliquam remansuram et ab hisce quae
interuenire conrumpendo aeri soleant purgatius oppidum fore
elaboratis igitur his cloacis quibus haud facile capaciores ulla
urbs habeat omnis post id operum imposita molitio

quare cum hae urbes quae in omni orbe terreno maximae celebrantur
in haec spatia numeratae sint syriaeque sit ciuitas uel
amplissima antiochia extenta stadiis octo pedibus septuaginta
duobus carthago uero quae principatum africae tenet stadiis
decem porrecta uideatur stadiique parte quarta babylon porro
stadiis duodecim longa sit et pedibus ducentis atque uiginti
ipsa quoque domina omnium gentium roma quattuordecim stadiis et
pedibus centum atque uiginti longa primitus fuerit nondum
adiectis his partibus quae multum congeminasse maiestatis eius
magnificentiam uisuntur alexandriam mensi sunt sedecim quidem
stadiis pedibus uero trecentis atque septuaginta quinque

occupato igitur omni solo quod praedictis alueis atque uicis olim
consitum mox urbs una contexuit uidet insulam eminus
perbreuem rex cui nomen pharus esse cum diceretur coluisse uero
pharon istam protea collapsum etiam ibidem cerneret proteos
sepulchrum id quidem protinus et reformari ad faciem nouitatis
et coli religiosius mandat  exinque ciuitas pharos est  eiusque
mos ad nos usque prolapsus sacrum inter nostros heroos dicitur

 additur tamen ad fabulam metatae primum discretaeque urbis
huiusce quod cum lineae ductae ab architectis forent quibus
spatium et descriptio metatae urbis notaretur subiecta sit
lineae farina pro puluere sed ubi id factum fuerit mox
congreges multi numeri et generis aues eodem aduolauisse
raptimque omnem illam de farina lineam obligurrisse id ergo
portenti turbulentius alexandrum formidantem consuluisse protinus
peritissimos coniectorum eorumque sententia consipiuit
ciuitatem hanc non suis modo uerum peregrinis etiam populis ad
alimonias uberrimam fore ut enim in illo auium numero non solum
indigenae uerum aduenae etiam atque undique uersus adlapsae
iactum pollinem auide pastae sint ita hominibus quoque et
incolentibus et appellentibus urbem hanc fructuosissimam fore

aedificandi tamen alexandriam constat principium ex meditullio
esse factum idque etiam nunc nomen in ea urbe retineri quod 
 uocetur coeptis autem molitionibus surgere uisitur draco
quidam terribilis magnitudine ac maiestate qui plerumque
opifices incursabat eiusque  nonnihilum impediri opera
uidebantur non minus metu uisentium quam religione quod cum in
aures alexandri peruectum foret iubet insequenti sub die sicubi
forte sacra illa belua uideretur omnes undique confluentes
necem draconi moliri idque nauiter factum oppressusque eo loci
est draco ubi nunc stoam uocant et sepulchrum tamen draconi
consurgit opere admodum laborato et iuxtim alexander iubet
coronarias quoque opificinas adiacere ut quod haec bestia
famulitium quoddam templis praestare uidebatur  daemon melior
appellatus  ipse quoque diuina quadam religione coleretur
atque cum multa sint alexandriae talia uel miranda mons quoque
propter illic uisitur ex congestu quem incuriosi uetustatis
naturalem etiam opinantur sed ea moles egestis undique terra
atque ruderibus quibus fundamenta sint moenibus exhausta
uacuataque eoque colatis ac superfusis huiuscemodi erecti et
ardui montis magnitudinem sumpsit

omnem tamen moenium uarietatem distinxit nominibus et secreuit
sub appellatione graecorum elementorum primarumque quinque
litterarum non utique quod hoc regi sit tantummodo libitum
uerum uti ex hisce litteris sui nominis perpetuitas in urbis
partibus celebraretur significante scilicet prima littera nomen
alexandri secunda uero regis ex graeco tertia porro generis
quarta etiam iouis quinta sese fecisse sic enim si quis hasce
quinque orationis partes usurpauerit graeca lingua inueniet his
nominibus ac uerbis primas has litteras fuisse praepositas quod
est alexander rex genus iouis fecit

sepulchro tamen draconis illius iam perfecto cum trabes quaedam
quae ad ingressum eius columnas impresserat casu repentino
corruisset dissiluissentque angues complusculi indidem
emersisse sunt uisi hique reptabundi prout cuique ad lubentiam
impetus fuit constructarum domuum penetralia inuasere quod cum
ipsum quoque terribile admodum uideretur non cunctanter harioli
pronuntiauere hos quoque daemonas et praesules locorum esse
domibusque singulis colendos pro diis penatibus tradi oportere
eiusque mos uiuit et adhuc alexandriae religiosus est sub
penatium deorum honore et aestatis diebus suetus coli more
religionis eiusmodi polentam ex tritico quod sit esui anguibus
iaciunt et coronatis optimis animantium mos est templum
herois scandere cui talia scilicet anguina obsequio famulentur

 quod autem oraculum regi somnio datum quinqueuerticem fore
urbem somnio praenuntiauisset aduertens diligentius inuenit
eius uniuersi loci esse eminentias quinque quibus in cetero
aequore extuberascentibus decus urbis est maximum constructa ara
quam maxima in eo colli qui aduersim heroos locum erigi uisitur

in ea igitur ara deo summo rerum praesidi opulentioribus sacris
et religiosius operabatur cum prece tali quisque tu deum rex es
qui praestare diceris huic terrae mundumque ipsum interminem
regis recipias quaeso sacrum hoc litantique mihi auxilio fuas
rebus pacis et bellicis et his dictis exta flammis ex more
inferebat enimuero repente aduolans inuisitatae magnitudinis
aquila exta quidem e manibus alexandri praeripit tranans uero
uolatu quam tranquillissimo aeris intersitum spatium alteri
cuidam arae procul exta quae praeripuerat superponit quem
depositi locum cum quidam e speculatoribus regi nuntiasset
properato eodem uenit agnitisque extis quae sacra ales aduexerat
uidet templum quoque illic uetus magnitudinis religiosae quodque
aeui longinquitas superasset ac diruisset simulacrumque
intrinsecus sedens ex ea materia figuratum quam dinoscere
hominis uirium non est sed propter sedentarium deum adstiterat
puellaris effigies spectabili magnitudine et pulchritudine
ueneranda cumque eius religionis numina percunctaretur sese
quidem accolae certim scire renuebant accepisse tamen traditu
ueteri iouis ac iunonis templum illud fuisse in eo obeliscos
quoque duos uidet proceritudinis erectissimae qui adhuc
alexandriae perseuerant in sarapis templi circumsaepto
extrinsecus adsistentes eius templi quod aetas iunior laborauit
sed haec saxa quos diximus obeliscos quod ad ueru ferreum saxi
sublimitas quadret insignita sunt et inscripta aegyptiis sacris
litteris eorum causam et originem cum requisisset sesonchosin
regem eorum auctorem esse dicebant qui potitus uniuersitatis ad
sui monimentum esse uoluisset quod diis religiosius
consecrauerat lectae denique per interpretem litterae continere
sunt proditae huiusmodi gratiam rex aegypti sesonchosis orbis
potens praesuli mundi totius deo sarapi consecrat

adit ergo alexander prece maxima deposcitque uti si ista rata
esset fama quae scripta sit sese numen illud mundi totius
dominum recognosceret et idem euidentius intimaret ergo quietis
proximo tempore eidem deus confessus se regi magnitudine
pariter ac maiestate sic ait nonne inquit memineras alexander
sacrificantem te cum primum exta sacris inueheres totius mundi
orbisue domino eadem te sacrauisse eiusque auxilia petiuisse
quae cum dicata mihi merito quoque sint meae arae transuecta
quid dubitationi relictum erat quin eum me crederes quem
auxiliatorem tibi religionibus cooptasses ad haec alexandro de
urbis perpetuitate quaerenti et an nominis sui inhaesura
appellatio uideretur uisus est deus manu sese aprehendisse
eximque ad editum celsumque admodum montem una duxisse atque
ibidem consistenti potesne ait o tu fortissime molem hanc
montis in diuersa transducere negitante alexandro addidisse
haec ergo similitudo est eius scilicet difficultatis quam de tui
nominis mutatione quaesisti ut enim naturae uiribus spes ista
deficit quod mons tantus loco mutari queat ita possibilitate res
caret inolitum nomen tuum urbi nunc conditae olim posse mutari
ibi adhuc petente alexandro ut sibi de fine uitae deus aliquid
fateretur in haec responsum est

     prae cuncta uitae commoda est mortalibus
     de fine certo lucis esse nescium
     quibusque metis fata claudantur sui
     mens quippe homulli non uidet uariantia
     quod haec reformet perpes aeuiternitas
     nam si facessat casuum scientia
     laeta est timoris omnis ignoratio
     quare id putato tute commodissimum
     si spes futuri nullo foedetur metu
     ergo hisce quae fas instruere ut praescias
     tu nam leuatus nostra praepotentia
     quaecumque gens sit obuia sternes manu
     tuncque haec reuises animo liber artubus
     urbs uero quam nunc erigis mundi decus
     nitore surget cunctis exoptabilis
     saeclis uirescens temporum recursibus
     unaque semper fulta beatitudine
     frequens deorum templis atque numine
     decusque uincens ciuium concordia
     optata sedes uitae 
     quale tum capit
     cunabulisque gratior genitalibus
     quippe ipse laetis coetibus praesul cluo
     interminatis saeculorum cursibus
     fundata quod sit tellus hisce legibus
     ridens sereno uel corusco lumine
     quippe austri solum sontibus iam libera
     flabris fouetur blandius spirantibus
     ne quis potentum saeuitudo ulla daemonum
     exim noceret imperioso numine
     est namque fatum motibus nutantibus
     telluris huius penita contremiscere
     famemque nosse celere perfunctam metu
     tractus luales atque bella percita
     enim facessent ista ceu si somnium
     te porro reges multigenarum gentium
     honore diuum summo cultu exambient
     astris receptum caelitumque congregem
     quorum frequente cultu sis beatior
     tuosque praestas numine augustissimo
     haec quippe sedes corpori est caelum tui
     nunc ipse quis sim mente bibula percipe
     nomenque nostrum hisce numeris collige
     sub graia primum bis centena littera
     unum repone numerum et centum dehinc
     unumque post id tunc quater uiginti sint
     decemque iuxtim eaque sit nouissima
     quae prima fixa est idque sit nomen mihi
     


hoc igitur oraculo per quietem doctum alexandrum deus cum somno
dereliquit at ille expergitus recultisque uerbis ac memoriae
confirmatis hunc demum esse quem quaereret scilicet sarapim
mundi totius dominum rectoremque confirmat ara igitur uel maxima
maximo opere laborata largioribus sacris tam animantium stratu
quam odorum profusione munificus conuiuia etiam exsequitur ibidem
quam laetissima tum parmenioni architecto laborandi scilicet
simulacri cura mandatur ut ne illis homeri uersibus demutaret
qui sic loquuntur

     caerula tunc cilii saturnius adnuit arce
     aurea caesaries que signa motibus almis
     


et parmenion quidem iussa complet ipse quoque non inhonorus hoc
labore quippe templum etiam nunc sarapion parmenionis
appellatur enimuero hactenus tibi super ciuitatis illius conditu
dictum habebis

 alexander porro coacto omni exercitu exim ad aegypti
ulteriora contendit classi iussa sese apud tripolim opperiri sed
id itiner longe laboriosissimum militi fuit quippe ob locorum et
itineris difficultatem omnes tamen accolae qua perrexisset
alexander una cum diis deorumque simulacris religiosisque
operationibus obuiam pergere festinabant iuniorem sesonchosim
praedicantes quare cum memphin uenisset inductum eum in aedem
templumque uulcani aegypti regni ueste dignitati sunt et sella ac
sessibulo dei tum ibi alexander statuam quandam nigro lapide
intuetur cum illa super nectanabo inscriptione imperatorem
scilicet eum qui fuga indidem abfuisset rursus aegyptum
reuenturum non seniorem enim iuniorem eumque fore loci illius
hostium subiugatorem statim igitur scripti istius causas
diligentius quaerit refertque responsum hunc illum nectanabum
fuisse qui infestantibus persis cum deorum monitu praesciuisset
fortunae suae lapsum locum casuum declinasset tum sese
quaerentibus ciuibus oraculum datur quod sub illa statua
legeretur igitur alexander his auditis inuolat statim in
statuae complexum ac parentem salutat eiusque filium se
profitetur ut congrueretur de responsione cum spe alexandrum
demirantium unum tamen mihi de ciuitate uestra miraculo est
ait ecquid uis barbara aduersus huiuscemodi muros potuerit
obtinere quos coram cerno supra humanarum manuum ualentiam
pulchritudine pariter ac firmitate congestos praesertim undique
fluminibus conuallantibus ut murorum quoque ipsorum haec sit
firma munitio aditus porro tenues angustique quique agminibus
militaribus inuiabiles atque exim occursui perfaciles habeantur
cuius quidem rei ipse periculum certius fecerim quamuis huc manu
parua non congregato exercitu commearem enimuero haec est illa
deorum aequitas ac prouidentia ut uos qui ex ubertate terrae
praecluatis atque his fluminibus obuallemini eorum uiolentiam
sentiatis qui ista non habeant quippe ad hanc opulentiam rerum
si uis quoque et militare uobis exercitium adfuisset nulla
profecto gens foret quae duabus hisce fortunae uiribus obuiaret
est igitur ita natura descriptum ut qui ista rerum opulentia sint
donati idem careant bellicis uiribus ut si quid illi qui armis
et manibus indulgent de solo genitali indigebunt ab huiuscemodi
adfluentibus petant hisce dictis exigit protinus ab aegyptiis
ut quidquid illud pensuros sese dario recepissent id sibimet
inferrent quod quidem eo se petere testatus est non ut opibus
suis indidem incrementi aliquid pareretur enimuero ut
exstruendae urbis foret substantia largior haud cunctanter in
haec aegyptii obsequuntur datisque pecuniis et honorata
deductione per pelusium properantem uotis pariter et uero amore
prosequuntur

 rursus igitur recepto omni exercitu et in syrias itinere
destinato urbes eas per quas sibi transitus foret nomini suo
addit unde mille etiam cum cataphractis uiros accipit quod
armaturae genus orientis inuentio est ac tum tyrum aduenit sed
enim tyrii moenibus obseratis ab ingressu oppidi arcere
alexandrum offirmauerunt non contemptu scilicet uirium tanti
nominis sed oraculi cuiusdam memores quo docerentur quod si rex
urbem tyriam inuectus cum exercitu transiuisset fortunae tunc
lapsum oppido minaretur alexander tamen cum admolitus uiolentiam
oppidum cuperet subiugare ancipiti proelio multis etiam
macedonum caesis ac uulneratis pedem refert praeter illud
igitur prius magnanimitatis suae studium iam etiam indignatione
feruentior excidium tyriis minabatur deque ea re somniat admoneri
sese ne legationem sui tyrum per sese faciat id enim animo
praedestinabat missis igitur internuntiis litteras dat tyriis
perferendas quarum sententia haec est macedonum rex filius
ammonis philippique rex regum maximus asiae seu europae uel
libyae tyriis haec dicit equidem graecum et imperiale uidebatur
cum clementia pariter ac iustitia inuehi urbem uestram at enim
uos primi omnium exstitistis qui mihi insolentius obuiaretis
igitur per uos ceteris etiam magisterium procurabitur quid uirium
sit in macedonum dexteris ac fortitudine neque enim uos iuuabit
oraculi illius iactatio transgrediar enim oppidum uestrum sed
dirutum atque disiectum ualete si sapitis non enim ualebitis
si perseueratis his litteris lectis tyrii primates legatos
protinus corripi iubent eisque mulcatis pergunt exigere tormentis
quisnam eorum ipse alexander foret sed de hoc ut res erat
negitantes crucibus adfixere his igitur incentiuis exstimulatus
alexander irruptionem oppidi acrius agitabat et rursus in somnio
satyrum conspicatur assem sibi m porrigentem eumque
proiectum sese pedibus protriuisse quod interpretibus haud
difficile in enodando fuit tyrum enim proteri mox pedibus haberi
principis respondere ex quo siue admonitu siue impetu suo
adgressus oppidum uehementius capit pariter et uastat indiscrete
satis sexubus et aetatibus interemptis tres uero uicos quorum
nauo auxilio ad operam bellicam usus erat ad magnitudinem
confrequentat urbis tripolimque appellari iubet

 tyriis ergo satrapam praeficit atque inde syriam pergens
accipit litteras darii persae in hanc sententiam scriptas rex
regum et consanguineus deorum consessorque dei mithrae unaque
oriens cum sole darius ipse alexandro famulo meo iubeo dicoque
haec mando tibi reuerti ad parentes tuos famulos scilicet meos
atque illic in gremio matris cubantem doceri uirile officium ad
quam rem habenam scythicam tibi et pilam loculosque cum aureis
misi quorum habena admonet te disciplinae uideri indigentem
pila uero quod eius congruat cum tua aetatula lusitatio non
haec opera quam latrocinantium ritu cum tuis similibus es
adgressus neque enim si omne eiusmodi hominum genus ad te pari
conspiratione conduxeris adtemptare quatereue persarum imperium
queas tanta quippe mihi multitudo exercituum adest ut quis
promptius arenae quam nostri numeros adsequatur auri porro
argentique ea copia ut humum ipsam si libitum est consternere
indidem possim quare tibi loculos auri refertissimos misi uti
si indigebis sumptibus ad reuersionem tibi tuisque habeas quod
suffecerit quod si hisce monitis ac praeceptis ulterius
refragare mittam protinus qui te comprehensum huc transferant
non enim ut philippi filius coercebere

 his lectis ab alexandro publicatisque metus plurimos
quatiebat dictorum magniloquentiam contemplantes quod ubi
alexander mente intuitus est in haec uerba contionatur o
macedones nostri quid tandem adeo dictis barbaricis perturbamini
quae adrogantiae quidem uanitatisque habeant testimonium
confidentiae uero careant probatione nam et canibus
imbecillioribus mos est quanto plus defuerit uirium tanto
cristas acuere sublimius et latratibus irritatioribus indulgere
haec mihi uisa est competentior ad darii iactantiam comparatio
quod enim praestare uiribus non potest uerbis indulget ego
tamen aueo cuncta perinde a uobis existimari ut uerbis etiam
exprimuntur malo enim nos praesuspectantes aliquid difficultatis
animis fortius praeparatis in rem bellicam uadere quam fiducia
hostium molliorum inopinatas offendere difficultates et ubi haec
dicta sunt corripi internuntios iubet crucibusque suffigi
cuius supplicii merita cum a sese barbari defensarent ac ius
legationis intemeratum sibi uellent non inquit alexander ex
sententia uel moribus meis est forma praecepti enim quoniam ut
ad latronem a uobis ista suscepta legatio est uti latronis etiam
uehementiam iniquitatemque sentiatis tum illi nec darium omnia
pro merito eius potentiae cognouisse et se pariter opinione
deceptos esse cum dicerent magnificis uerbis eius exercitum
praedicare uiresque coepere confiteri tantas quantas si rex
quoque sedulo resciuisset moderaturum profecto uerbis fuisse
tum alexander neque sibi uerum interficiendorum hominum consilium
fuisse profitetur et maluisse potius ostendere quid iniquitas
soleat tyrannorum quam iustitia graeca permittat et post haec
curari homines liberalius iubet participatque conuiuio dapsili et
adfluente eius conuiuii tempore cum unus e numero legatorum
proditionem quoque sibi regis darii subsereret prohibitus ab
eodem est ulterius super hac re addere quam promiserat
praesertim cum is qui ista dixisset mox ad regem rediturus
fortunae posset ansam improsperam dare ne qua ab ipso quoque
proditio aut proditionis causa quaereretur id enim demum ago
inquit non tam mei commodi cura quam uestri metuoque ne cuipiam
mali semen ac principium uidear praestitisse ad haec persae
uerbis honoratioribus gratias confitentur neque ultra detenti
donatique omni eo auro quod secum in loculis aduexerant ad regem
cum litteris remittuntur quae fuere huiusmodi

 rex alexander patris philippi matrisque olympiadis regi
regum et consessori dei mithrae simulque cum sole orienti maximo
persarum domino dario salutem dicit turpe mihi admodum uideri
solet tantum regem darium et hisce uiribus consitum deorumque ut
praedicat consessorem sub dicionem homullorum ut retur
contemptibilium deuenturum et inter eos abiecto cuidam ac latroni
alexandro seruiturum quippe ista magnificentia nominum ubi
semel cuipiam sit persuasa corpora membratim uel spiritus
eriguntur imprudentius magno dolori tibi fore ista quae
pronuntiantur intellego ac si superna caelitum uis abusione
huiusmodi in ultionem contumeliae suae facile consurgit equidem
spero priora esse quae spondeo quam quae tu minaris quare adero
ut mortalis mortalem uiolentiam experturus inclinationisque eius
uis ac potestas est penes superos nam illud quaeso te quorsum
tantopere congestum est auri te et argenti opibus aestuare an
ut his cognitis si modo eorum amor nobis est spe praedae
obstinatius et audacius dimicaremus atque hinc fiat ut superato
te hinc quidem nobis in commune quaestus et emolumentum uictoriae
fiat mihi uero istud quo tute gloriare persidos cunctae
orbisque totius accedat imperium sin tibi fauerit nihilum
amplius quam oppressum latrocinium gratulabere adde nunc
illud misisse te mihi habenam unam uel pilam loculosque auri
refertos de quibus quamuis tu quae uisa fuerint dictitaris
ego tamen mihi ut auspicato cuncta ex te concessa ac sponsa
profitebor accepi enim habenae scilicet potestatem ut habeam
qua in subiectos uti scientius possim pilae uero simulamen
quoniam ex ambitu sui et rotunditate orbis imago uideatur haud
dubie mihi uniuersitatis ipsius per te imperium repromittit
quodque hic tertium est loculos ego auri ac si opum tuarum
factam mihi accepi cessionem subiectumque te uiribus meis annuum
istud mihi fore pretium seruituti depensurum

 his igitur litteris palam lectis atque signatis redire
internuntios iubet ipse tamen omni mox syria superata ac
redactis eius gentibus in potestatem ad asiam ire contendit
enimuero acceptis alexandri litteris rex darius eisque grauius et
adrogantius motus ad satrapas suos ultra taurum regentes talem
continentiam scribit nuntiatum sibi alexandrum philippi
insanientem admodum adolescentem asiam incursantem igitur sese
oportere eum protinus obuiantes compeditum ad sese dirigere esse
enim regi consilium uti adfectus uerberibus puerilibus
amictusque post ueste purpurea cum talis et crepitaculis matri
reddatur sic enim macedonum pueros lusitare tum fore ut cum
illi praefectus ad obseruantiam disciplinae persa aliquis
comitaretur uirile officium rectius disceret igitur oportere
satrapas quidem classem eius una cum nauitis alto submergere
milites uero cunctos ferro uinctos ad rubri maris ulteriora
transduci ut illic colere iuberentur equos ceteraque militum
impedimenta sibi ipsos habere priuos amicisque largiri sed hisce
litteris nihilum ad impetum satrapae moti regi respondent
hystaspes et spinther deo dario salutem dicunt miramur satis
latuisse te rex tantae multitudinis impetum superuenire
nostratibus qui quales quantique sint quo facilius noscitares
quinque quos forte indidem captos haberemus uinctos transmisimus
non ausi eorum ultra aliquid adinquirere quae sint fortassis
melius regi praescitui boni igitur consules quamprimumque cum
exercitu uel potentissimo eidem obuiabis

sed ne sic quidem abiciendam molliendamue darius adrogantiam
putat enim respondet ducibus memoratis ultra illis spem uitae
agendae iam deponendam si modo creditis sibi finibus
abscessissent quippe uirtutes hosticas magnifice exsecutos
nihilum periculi monstrauisse quo reapse scire macedonum
fortitudinem potuissent ecquem enim uulneratum inquit uestrum
quemue interemptum audiens hoc coniectem nihil igitur superesse
quam uti probro fuisse eiusmodi duces persarum regno sentiret

 sed inter haec iam alexandrum iuxtim posuisse castra noscit
propterque uicinum fluuium mansitare igitur ad ipsum rursus et
nominum adrogantiam et deorum consortium sibi uindicans
gentiumque se centum atque uiginti dominum praedicans ita
scribit latuitne te solum alexander darii nomen honosque ille
quo nos donat atque participat supera maiestas eoque ausus es
transmisso mari persas ueluti hostis appellere non beatissimum
ratus si contentus imperio pellae ac macedoniae secessu audaciam
tuam inter proximos iactitares enimuero usurpas et regium nomen
et congregata tibi ad societatem sceleris parilium conspiratione
hostem te nostri profiteris cui quam longe praestantius foret id
inter graeculos iactitare quos graecos fere ut inutiles nec
necessarios persarum regna non quaerunt sat igitur habeo uel hoc
tantum imprudentiae signum quod ratus nos uestratibus similes
huc contendisti quin ergo errata corriges nec des huiusmodi
facinoribus incrementum est enim scire nos quibus deorum
pariter et prudentia et dignitas fauet peccatis istis ut hominum
subuenire censeo igitur ut ad adorandum me uenias ne contra
inobsequens poenam pro uenia merearis quod ut tibi ratum sit
iouem iuro et parentes meos omnem tui iniuriam protinus e meo
pectore recessuram

 et haec quidem scripta regis alexander legerat enim ulterius
non uerbis sed gladio agendam rem ratus per arabiam exercitum
ducit atque in aequore quod agendae rei opportunius uidebatur
aciem extendit qua inspecta darius spem primam eamque uel
maximam in falcatis curribus ponit qui ut facilius aciem
hostium incursarent a latere collocantur sed id consilium
persae disici alexander facilius opinatus incurrentibus curribus
per acies phalangasque locum transitui pandi praedicit tumque in
transuehentes peditum suorum iacula torqueri eoque perfectum est
ut breui omnis ille curruum numerus teneretur una equis et
aurigantibus fixis igitur sedata formidine quam persae de
curribus intentauerant aequatum omne proelium uidebatur agebat
porro alexander in dextro cornu quod laeuo scilicet persico
obuiabat inscenso igitur equo signum increpari bellicum mandat
unaque coeuntium clamor adtollitur ancipiti satis proelio ac
diuturno cum interea sinistrum cornu macedonum a dario qui in
dextris suorum agebat ui maiore pelli conspicatur implicatosque
ordines uniuersos non tam discriminum necessitate quam
multitudinis inconsulto suppetiari laborantibus properauerat
exim pari utrimque oborta caede cum spes exitus fluctuaret
repentino forte imbri procidente uel aduersari sibi caelitus id
persae interpretati uel ad elementi eius iniuriam molliores fuga
facessunt unaque his amyntas macedo antiochi filius qui olim
transfuga darii amicitiam captauerat quippe fugientibus et
tempus horae blandiebatur quod uesperascens foeditatem
fugientium pariter et periculum protexisset darius tamen 
ratus delicatiore illa fuga et uehiculo regali periculum se
deuitare quodque e suggestu regiae turris promptius conspicabilis
foret currum quidem in loca quaedam abdendum mandat et
auertendum ipse autem equo conscenso properantiae consulit

sed enim alexander hanc sibi peculiarem gloriam petens si rex
fugiens comprehenderetur animosius insecutus currus quidem
armaque regalia matremque una et uxorem cum uirginibus filiabus
emensis stadiis sexaginta comprehendit ipsum uero darium non
minus tenebrosior nox quam cursus uelocitas liberauerat quippe
iam primum in haec et huiuscemodi fortunaria dispositis equis et
itinere prouiso macedones uero potiti uictoria in castra persica
migrauere unaque alexander tentoriis regiis superueniens
expertus ibi primum est una cum militibus suis fortunae illius ac
uictoriae emolumentum neque mage uspiam continentis animi
moderamen alexander potuit ostentare quam quod in hoc fortunae
fauore ex aequo suae atque aduersae partis iniit rationem non
secus scilicet probatis hostium nauioribus qui pro patria
fortiter oppetissent quam si quis suorum strenuus exstitisset
cunctos igitur quos in bello nobilitauerat militiae experimentum
et mors inclitos fecerat inquiri prostratos et magnifice sepeliri
et sepulchris honorari iubet matrem porro darii una cum uxore
filiabusque cultu regio prosequebatur ac si qui praeterea in
potestatem hostium deuenissent fortuna pristina donabantur
enimuero cecidisse tunc macedonum satis constat peditum quidem
septingentos equitum porro centum et sexaginta sed uulneratorum
numerum in duobus milibus exstitisse contra persarum desiderata
quidem centum et uiginti milia praedae autem una seruitiis
pecuisque uel quam uehebant pecunia fuit talenta quattuor milia

 sed darius fuga reuersus longe auctiore numero contracto in
alexandrum moliebatur suisque undique conuenire in quantum manus
armari potuerat iubet id tamen comperiens alexander ex hisce
exploratoribus qui in dicionem macedonum deuenissent omniaque
illa darii milia iuxtim euphraten castra posuisse ipse quoque ad
scamandrum ducem suarum partium quique curabat tunc macedoniam
sese profecto scribit omnis phalangas quas queat armare aut si
quid praeterea in auxiliis uirium foret propere admoliretur
neque enim hostis longius adsidere quae dum pro commodo
festinantur ipse una exercitu achaia peragrata multisque
praeterea ciuitatibus receptis aut quaesitis etiam centum et
septuaginta milia collegit armatorum taurumque transducit tumque
summo in culmine tauri montis hasta defixa dixisse fertur
quisque illam rex milesue graecus aut barbarus humo euellere
ausus foret edictum sibi urbis ac patriae suae suisque
excidium meminisset

ipse tamen ad ciuitatem pieriam quae bebryciae urbs habetur
iter exim facit qua in urbe et templum opiparum et simulacrum
orphei erat admodum religiosum ibidem musae etiam pierides
consecratae uidebantur unaque omnigenum figmenta uiuentium orphei
musicam demirantia cum igitur admirationis studio simulacrum
illud alexander intueretur sudor repente profluere et per omne
simulacri illius corpus manare uisus non sine admiratione
uidentium fuit motus ergo portenti nouitate coniectatorem uel
celebratissimum melampoda sciscitatur quid tandem ille sudor sibi
simulacri minaretur tum ille sudor sane largus laborque ait
quam prolixus tibi quoque in his rebus praesentibus o rex erit
quippe et gentium peragratio et operum difficultates tete
manent quod illi quoque orphei fuit qui peragrans urbes graecas
ac barbaras ad fauorem sui animos admirantium flexerit hisce
auditis alexander honore quam largo melampoda muneratur eximque
in phrygiam uenit atque illic hectora achillenque unaque alios
heroas diuum honore participat praecipue tamen achillen
ueneratur ac rogat uti sibi et ipse faueat et dona quae ferret
dignanter admittat haec enim a sese non ut ab externo ac
superstitioso uerum ut consanguineo ac religioso dedicari

     hinc primus extat aeacus iouis proles
     atque inde peleus phthiae regna possedit
     quo tu subortus inclita cluis proles
     pyrrhusque post id nobile adserit sanguen
     quem subsecuta est pieli fama non dispar
     pielique proles eubius dehinc regnat
     post nessus ardens excipit domus nomen
     argusque post id qui potens fuit xanthi
     ex hoc aretes nobilis genus ducit
     areta natus priami nomen accepit
     tryinus unde et eurymachus post illum
     ex quo lycus fit diues et dehinc castor
     castore natus est dromon qui dat phocum
     atque hinc suborta est metrias quae suscepit
     neoptolemei nominis uicem dignam
     cui substitutus charopus hic molossorum
     regni potitus auctor exstitit stirpis
     nostrae 
      eritque uiscus inclitum matris
     e qua subortus uestro sanguini adnector
     quaesoque nomen adseras tuum nobis
     bellisque praestes gloriasque subtexas
     uelut feracis seminis  fructum
     quod cuncta late spatia terrae peruadat
     unaque metis nostra fac phaetonteis
     regna explicari mundus adserat cunctus
     


haec precatus in istum alexander modum ibidem flumen scamandrum
cum uideret clipeumque achilli templo herculis consecratum nec
aluei illius latitudinem demiratus nec magnificentiam clipei
pondusue famosum o te beatum achillem fertur saepe dixisse qui
homero praedicatore celebraris his auditis ab eodem cum multi
admodum litterati studio eius erga amicos religioneue tracti iter
eius prosequerentur parique sese stilo opera sua prosecuturos
esse promitterent optasse se dixit uel thersitem apud homerum
mage quam apud scriptores eiusmodi achillem putari maluisse

huc usque tamen comes eius itineris ac laboris mater olympias
fuit sed exim participato conuiuio cum illam ad macedoniam
remisisset dat una ducere comitatum spectabilis multitudinis
optimatium captiuorum ipseque deuertens iter institit ad darium

 igitur cum sibi per urbem abderam transitus foret obseratis
urbis suae claustris abderitae eum ne reciperent offirmauerant
id contumeliam ratus et conuenire protinus milites et urbem illam
igni uastare mandauit sed legatione abderitae docent sese illud
non odio contemptuue graeci regis eiusque iustissimi factitare
enim metuere impetum barbarorum motusque darii inconsultiores
cui si potestatis aliquid in sese relictum foret non absque
poena abderitum fore quod alexandrum in amicitiam contra persae
commoda receptassent igitur reuerso tibi aiunt et uictori
parebimus ad haec rex illum quem conceperint de dario metum
abicere supplices iubet neque ulterius eius uim atque impotentiam
formidare nunc tamen se uelle respondit urbem quam
confidentissime reserent se in praesenti oppidum haud
ingressurum enim cum reuenero inquit non hospes et amicus
uobis ero

 his dictis iter ad euxinum tendit omnesque sibi urbes eius
litoris uindicat equestri denique neptuno sollemniter operatus
ad maeotim paludem uenit asperam satis et inuiabilem prae rigore
quae circa occupatus omnibus hisce deficitur quae ad alimoniam
requiruntur igitur fame obsessus ita praesentibus consulit uti
equos militum interfici iuberet eisque milites uesci enimuero
quamquam id consilium ferme ex necessitate sequerentur tumultus
tamen et indignatio omnium congruebat ueluti studio factum ut
necessitate praesenti spes sibi futura laberetur quare cum omnis
militaris obseruantia solueretur neque ad custodiam solitam
uigiliae ceteraque munia seruarentur rex motus in haec uerba
contionatur neque me fugit fortissimi milites rei militiae
necessitatisque bellicae prima subsidia equos haberi oportere
quos ego interfici iusserim et de usu illo ad alimoniam uictumque
proficere sed cum in ea re duorum nominum periculum uersaretur
ut aut equis aliti uiueremus aut hisce seruatis uel priores uel
pariter oppeteremus secutum me fateor consilium quod pro
deteriore melius uidebatur quippe spem foueo diis coepta
iuuantibus fore uti cum primum gentem aliquam et subsidium
uberius nacti fuerimus equos quoque haud deterioris usus parare
sit nobis facultas quippe si uos quod omnes superi
difflauerint detestabili illa necessitate ac fame animas
poneretis milites quidem forsitan possem sed macedonas milites
ubinam repperissem quare animos reformate in melius uobisque
suadete nullum esse uestrum adeo sui amantem atque sollicitum
quem non pro se mea cura praeuertat hisce dictis sedati erant
animi militum reuocatisque uiribus ad officia castrensia sese
conuerterant

 quare perculsis plurimis ciuitatibus iter in locros protinus
uertit qua in urbe refectis animis omnium ad agragantinos
tendit ire urbem ingressus nihilum moratus scandit apollinis
templum sacerdotemque quae ibidem antistabat solitam uaticinari
in id ipsum coepit urguere enimuero cum uates dei in se
inspiratione cessante nihil tale se posse fateretur alexander
motus ni faceret interminatur tripodam quoque se ad herculis
fabulam sublaturum et cum dicto aufert scilicet tripoda quem
croesus quidem opulentissimum consecrarat sed per eum diuino
spiritu commeante uaticinari antistitem fas erat tum fertur ex
adyto uox ad alexandrum id quidem quod tu facis hercules fecit
et ille deus et diuinitati iam destinatus quare te par est nihil
in nostri contumeliam niti si modo uirtutibus tuis ex fauore
numinum consulis hisce dictis ex adyto addit et uates en uides
rex quod illa tibi numinis praesagiat diuinatio quae herculem
alexandrum uocat igitur praenuntio tibi fore actus tuos
humanorum omnium fortiores nomenque per saecula porrigendum

 hinc cum thebas alexander transcendisset peteretque thebanos
indidem armatorum mille comitatum thebani portas post haec
praecepta clausere factique eius temeritatem cum supplicatione
non excusassent arma sumpsere et ad resistendum uiolentiae
alexandri sese parauere adduntque his illud quingentos armatos
e suis muris insistere ac uoce maxima clamare iussere atque
alexandro dicere uti aut ueniret ad proelium aut de moenibus et
obsidione discederet sed ad haec ridens alexander o uos
fortissimos ait qui cum ipsi custodiam uestri murorum uallo
teneatis nobis praecepta bellandi praebetis igitur gerendum his
ait morem proeliaturumque se minatur non ea tamen opinione qua
cum fortibus disceptaret enim protinus iubet mille quidem
equites circumuallare eos qui in muro constiterant pedites uero
securibus uectibusque adgredi claustra portarum ac fundamenta
subruere murorum non enim difficile esse id aedificium armis
exscindere quod per lyrae cantus et musicam tumultuario
conuenisset et statim inici flammas arietesque admoliri iubet
quorum crebro et uehementi admodum pulsu non difficile nec diu
casus omnium est moratus ipse uero cum mille funditoribus
totidem obire discursim adeo ut omni telorum genere fatigatos
aut prosternerent thebanos aut uulnerarent atque ita tertio fere
die collapsis omnibus quae obstabant inuehitur alexander thebas
eamque diripere exscindereque festinat tot scilicet saeculis et
cadmi ceterorumque imperiis nobilem ad quam fortunam ceteris
praestupescentibus prae ui malorum uni tibicinum forte consilium
subit aptare tibias et melos quam posset flebile canere regis
pedibus prouolutum quod cum alexander uideret acuto et religioso
consilio efficax multum atque ad mouendam sui misericordiam esse
prouisum tunc auloedus ille manibus extensis hancine tu urbem
maxime regum alexander properabis exscindere quam tibi dii
immortales prosapiae tuae principes pepererunt nonne te subit
hinc liberum ortum hanc herculis esse nutricem hinc illa orgia
et praesentissimos deorum cultus diffusos esse per mundum boni
igitur consules ac facesses ab hac tam sacrilega uoluntate neque
enim si quid impatientius ira belli mandabit non mox te ad
poenitentiam reuersurum addebat etiam hos tibi muros haec
moenia zethus ille uel amphion stirpis tuae pars maxima
apolline musisque adminiculantibus fecit nec uides in rem tuam
tuique generis gloriam te saeuire quid quod idem illi dii
praestites et maiores tui laetitiam suis et ultionem ex
hostibus pacem denique etiam ignotis maiestate sui et
uirtutibus peperere hoc liber ex india hoc nobis hercules ex
omni terrarum orbe procurat quorum te malo imitatorem potius
quam inuidentem fuisse an tibi putas sine sacrilegio rem futuram
locum istum ferro et igni populari in quo semelen suam rex deum
iuppiter maritauerit in quo alcmenam quoque eiusdem iouis ulnae
dignitatae sint addebat et fabulas quaecumque thebanae sunt et
memorias religiosas quas uetus historia commendat sed hic
commotior rex quam uellem inquit o tu qui ciuium tuorum
infortunio suffragaris consultor potius fuisses in melius et
illic tuam prudentiam exercuisses ubi cautione opus fuerit non
huiusmodi experimento quare neque tibiis uinci pectus martium
potest nec contumelia militaris tam artificio quam supplicatione
sopitur et post haec peragi omne excidium iubet

 sed thebani quicumque fugae contra euersionis suae impetum
consuluerant ubi tempus fuit congregati sciscitatum apollinem
mittunt ecquid sibi redintegrare urbem thebanam fata
permitterent ad haec igitur huiusmodi apollinis est responsum

     maiugena alcides et pollux cestibus auctor
     arte sua thebis reditum cultumque dedere
     hac sorte data opperiebantur thebani si quid tale
     proueniret
     


alexander uero cum corinthum deuenisset eamque occupauisset
forte acciderat sollemne certamen gymnicum apud thias agitari
unde corinthii quoque uti adesset atque illi certamini
praesideret magnopere contendunt adnuit igitur rex cumque
plurimos pro merito coronis donisque largissimis muneraretur
thebanus quidam cui clitomachus nomen esset certamen luctae
profitetur idemque de cestibus pugnam atque identidem pugillatum
denique tria ista certamina idem profitetur et subit ergo cum
primum luctando aduersario praestitisset coronamque laboris
exegisset iubet alexander cetera quoque eundem prius exsequi
quae promisisset quaeque si pari fortuna obtineret nihil omnium
fore quod sibi petenti rex negaret igitur usus fortitudine
atque fortuna cum cestibus potior et pugillatu felicior foret
reuertitur ad regem coronandus sed ab eo cum quaereret praeco
more sollemni quis esset nomine quemue se ciuem profiteretur ut
illud ex more praedicaretur clitomachum quidem se appellari ait
ciuitatem uero habere desisse sed id cum coronis redditis iam
deesse diceret alexander gloriae uictoris illius addit
clitomachus olim se habuisse etiam ciuitatem sed priusquam
alexander regnum adeptus foret eo uero imperante sibi patriam
deperisse hinc intellecto quo pergeret intentio deprecaturi uti
suum esset quod ille foret pro patria petiturus edici per
praeconem iubet condi thebas esse permissum in honorem scilicet
trium deorum mercurii qui repertor luctandi cluat herculisque
qui pugillatus inuenerit pollucis etiam qui cestibus sit
magister eoque effectum est uti oraculum apollinis congrueret
cum alexandri pronuntiatione

 liber secundus qui est actus alexandri  

 igitur alexandro iter e corintho plataeas erat urbem quidem
illam operis maximi populique enimuero religioni intentam
proserpinae deae cuius templum etiam erectum ad magnificentiam
uisitur sed forte illo in tempore annuo sacro tegmen numini
parabatur coniectura uaticinandi sacerdoti eiusmodi fuit multum
ad gloriam gestarum rerum et gerendarum eidem alexandro auspicari
quod illo in tempore sacri superuenisset idque responsum et ad
spem et gaudium illi fuit liberaliterque acceptam uatem a se
dimittit enim et aliud testimonium uati ad ueridicentiam forte
tale prouenerat stasagorae quippe magistratui plataeensium
postea ingresso templum locumque eum in quo idem tegmen numini
texeretur cum ei perexiguum superesset aduersa ea uates quae
secunda alexandro praecinerat illi respondit eumque ait
magistratu suo protinus deponendum quod cum inclementius uir
ceteroqui melioris conscientiae accepisset in iram
commotionemque conuersus increpare uatem falsidicentiae coeperat
uerum ad haec sacerdos ne sane inquit moueare his dictis o
uir nam cuncta ista quaeque hominibus diuinitus praenoscuntur
colligi coniecturis argumentisque praenosci diis sedet accipe
denique argumentorum uias quippe ut illud melioris spei
alexandro diceretur id temporis superuenerat quo insigniri
uestis intextu purpureae coeperat id enim demum ad ornamentum
rei praeparatae adhibebatur enimuero ut uides iam textu ferme
completo et labore omnis operis absoluto tumet ingressus es
igitur quod ista uestis ab opere laboris pausam haberet idcirco
non ab re uisum est tibi quoque terminum magistratus futurum id
cum altius animum stasagorae descendisset simulque metu ponendae
potentiae ageretur quod uates sibimet non stasagorae contraria
praedixisset ipsam illam sacerdotio deduci iubet quod cum
alexandro nuntiatur aduersum iudicium et gratiam suam stasagoram
nisum grauiter infestus eundem illum ut praedicatum fuerat a
sacerdote spoliat magistratu sacerdotemque loco restitui iubet
quod igitur stasagorae magistratus ab atheniensibus datus foret
eo recurrit ibique iniuriam facti deflens opem ab his a quibus
dignitatem illam acceperat implorauit animo incitatiore
athenienses ne uerbis quidem a regis contumelia temperauere
quibus acceptis alexander in hanc sententiam litteras ad
athenienses dedit equidem me scio post susceptum patris mei
regnum procuratione fortunae iam primum occiduo orbe disposito
idque per litteras pacatisque his partibus et ad auxilium mei
commilitio copulatis gratiam reliquis eius studii fecisse
contentum his modo qui mecum a macedonia inierant hunc laborem
quorumque comitatu europa nobis omnis accesserat sed ex his
omnibus thebanos quidem non leui de causa occidione interemi de
atheniensibus uero spes mihi erat dextros mihi satis et
obsequentes futuros enim cum secus dictis uos insolentibus
uelitatos audierim accipite sententiam meam non uerborum
scilicet agmine gloriantem quod decentius fieret a potentiore
uerum uti sciatis boni uos consulturos si praeceptis mandatisque
nostris libentem operam commodetis aut enim meliores esse
oportet aut melioribus obsequentes eaque re mille annua talenta
dependi mihi ab atheniensibus iubeo

 ad haec illi rescribunt non nos diffitemur et patris tui uita
diu offensos et eius morte gauisos esse quod idem iam coepimus
tui quoque uelle iuuenis inconsultissime cum tibi ab
atheniensibus dependenda mille talenta scripseris uti scilicet
inter nos principium bellandi parares quod si tibi tanta est
confidentia paratioribus occursabis his rescripsit alexander in
haec uerba iam quidem miseram leonta qui uos excisos linguis
ulcisci uecordiae potuisset uestrosque una oratores ad me
perduceret enim consultius uisum est ipsum me ad euertendas
athenas protinus militare quae iussis nostris obiecerit
contumaciam si igitur declinando huic experimento consulitis
decem oratores uestros ad me deduci patiemini hoc enim modo
reliquorum urbisque uestrae habebitur ratio hisce alexandri
litteris cum hoc tantum non se facturos esse superscripsissent
eandem epistolam referri protinus mandauere qua ex causa cum
mox curiam contraxissent deliberationi praesentium necessariam
orator aeschines in haec uerba contionatus est etsi uideo
athenienses uiri quantum nos impendeat ex praesenti propiusque
et saluti uestrae communi et uoluntatibus stare dedi nos
alexandri uoluntati tamen comprehendisse me sentio neque
commodis uestris neque quod ad nos pertinet saluti propius
uideri quam si in hac sententia perseueretis uti condicionibus
regiis praeceptisque pareamus non enim inani iactantia periculum
periclitandi uideor mihi hanc fouere sententiam sed quod
intuear spem cupiti firmiorem cum et alexandri institutionem et
philippi uehementiam recordor atque considero etenim philippo
adrogantiae mos proprior erat alexandro uero adsunt aristotelis
disciplinae neque in hoc ducor ut qui illis educationibus
laborarit non his reuerentiam deferat a quibus ortae sunt sibi
eaedem disciplinae ipsique ars regnandi sit tradita quare fiet
profecto fiet ut omnem intentionem animi quam ad nos armasse
uidebatur in beniuolentiam protinus uertat nisi mauultis mage
arma hominis experiri

in hanc fere sententiam cum aeschines perorasset demades e
numero oratorum uiribus haud contemnendus interuenit atque
hinc orditur quousque tandem aeschines meditatis hisce et ad
mollitiem effeminatioribus uerbis timiditates nobis et
dissolutiones atheniensibus struis territans nos et auertens a
belli studiis quibus incliti semper atque inopinabiles fuimus
aut quae te tam infesta caelestium uis in haec uerba sollicitat
cum qui suaseris et merito olim constanterque persuaseris arma
nos sumere aduersum persas et in illa tot hostium milia
instructos ferme sola animi uirtute militasse at nunc contra
quasi intentos arcus sic idem offirmatas sententias nostras
remittendas ac relaxandas putes censesne igitur uitandam
declinandamque nobis pueritiam cum tyrannide duo nomina
inconsultissima freta temeritate sola et audacia patris
confidentissimi deinde illi nos horum tela atque aciem
perhorrebimus qui xerxae milia auerterimus lacedaemonios
uicerimus corinthios strauerimus megares in fugam uerterimus
zacynthios exciderimus nosne ergo alexandro illi quem dixi ut
aeschines suadet uitabimus obuiare enimuero ait memorem illum
magisterii uestri disciplinarumque quas apud nostros peritos
acceperit et pudore flectendum et reuerentia molliendum uultusque
ipsos nostros religione praeteritae consuetudinis minime
aspernaturum o rem ridiculam et puerilis medius fidius
abiectaeque sententiae absentes nos contumeliis lacessiuit et ad
supplicium dedi sibi tyrannico spiritu postulat et interitum
nostrum molitur ciuitatisque praeludit exitium is a quo
praeferri nobis humanitatem istam et amicitiam hariolamini neque
illud mage nunc ante oculos uenit stasagoram nostrum
plataeensium magistratu deiectum in cuius scilicet contumelia
nostra iniuria continetur quod illud quidquid nostrum
uniuersitati moliatur in illo priore signauerit is ergo
exspectabitur ut praesentia nostra moueatur quem stasagorae
purpura et magistratus facesque minime mouerunt cum in illius
unius nominis dignitate puero isti uniuersae atheniensium curiae
maiestas obuiaret atque oculis eius sese et uultibus ostentaret
siquid tamen recte sapere didicisset is ergo nostram praesentiam
mitius opperietur an mage cum semel in eius manus potestatemque
uenerimus dedet suppliciis ultionibusque poenalibus

et haec quidem sint dicta de moribus huc tamen addite aliquid
etiam de eius aetate in qua aestimatu perfacile est quod illa
dimicare forsitan confidentius quam consulere clementius possit
enimuero ait tyrios excidit neque enim poterant illi forsitan
restitisse thebanos euertit non illos quidem inertes aut belli
artibus alienos sed enim frequentibus admodum discriminibus
fatigatos peloponensios ait captiuitate subeit neque hoc
addit non bello non telis enimuero lue corruptos et fame hic
nunc si placet hic sane proferte in medium nostra xerxique
experimenta qui mare molibus presserit qui altum illud nauibus
strauerit qui terram illam omnem exercitu suo texerit qui ara
ipsum telis iaculisque uelauerit deinde illum quidem persen adeo
spirantem et confidentem abegimus incensis eius nauibus aut
etiam superatis et tot illa milia exercitus ab hac ciuitate
repulimus cynaegiro et antiphonte et mnesicharmo aliisque non
multis illi uiolentiae occursantibus nunc autem nos quorum
duces roburque uirium enumerare difficile est reniti alexandro
declinabimus puero confidenti et hisce noxiis satellitibus qui
imprudenti imprudentius obsequentes temeritatem eius
praecipitare mage poterunt quam fulcire

at quosque  id per deos deliberate  quid tandem destinandos
aeschines censeat decem pariter oratores eosne omnes quorum
singulis saepe salutis uestrae consilia rexistis neque hoc
uidetis alexandrum uobis subtili quodam et clandestino consilio
monstrasse quid illud sit tandem quo ipse quoque intellegat se
disparem atheniensibus fore quippe cum in rebus agendis bellicis
pariter atque ciuilibus omne factum fundari stabilirique
uideatur utilitate consilii ut tunc demum rectius atque
consultius manuum opera subsequatur id ipsum uobis auertere ac
praeuenire conatur ut ueluti inermem ratem sollertia gubernantis
sic uos urbemque atheniensium totam desertos consiliariis
uestris opprimat et incurset in quo ne quid a militibus de
oratoribus dixerim equidem puto uel canes decem solo latratu suo
et infestissimis lupis et ceteris bestiis terrori esse etiamsi
in illos dente nil ualeant hisce uero quiescentibus aut
facessentibus uel ignauissimam bestiam totis gregibus perniciosam
satis atque infestam esse consuesse

 in hanc fere sententiam demades dixerat at uero athenienses
demosthenis tunc consilia flagitabant quod scilicet eius uiri
orationisque maiestas saepe eorum commoda consiliaque rexisset
tum dicitur is orator consurrexisse manuque de populo tumultuante
silentium poscens in haec erupit o ciues uiri placet enim in
praesenti uos hac communi nostrum appellatione nominare ut
scilicet sub nomine adfectus huiusmodi intelligi promptius sit
quidquid omnium dixero id non meo mage quam communi scilicet
uestrum commodo profuturum agitur enim haec curia ut uideo
super tractatu utrumne uobis arma aduersum alexandrum sint
sumenda an uero nobis eius condicionibus obsequendum in quo
quidem accedere me laudareque aeschini sententiam non segniter
profitebor usus est enim oratione admodum modesta et
temperantissima ex qua uidetur neque uiribus nostris diffidere
si bellandum foret neque contemplatione harumce praesentia
commoda neglexisse enimuero quoniam haec illo dicente a multis
audio sic accepta ut senis cuiusdam et alieni de bello
sententiam interim nunc ad orationem eam transeam qua demades
usus robustus sane ille uir ac disertissimus ita in suadendo
perorauit ut nos putaret exemplis olim felicium gloriarum ad
praesentia quoque pericula producendos ait enim nos xerxen
finibus eiecisse cynaegiro scilicet duce et hisce qui una cum
ipso militabant ad quam partem orationis quaeso demade ut
paulisper ea quibus magnopere confidebas mecum conferre
tractareue ne dubites quid enim tandem mihi diceres si a te
exactum iri uellem uti tales aliquos mihi nunc etiam duces
promeres ac tunc demum in alexandrum hortarere quod si illi non
adsunt tales aut tot utique nobis quoque sunt consilia tutioris
commodi uolutanda considerandumque prae omnibus an praesentibus
commodis periculorum gloria praeoptanda sit non enim si
orationis plusculum in curiam detulerimus et compta satis atque
ornatiora uerba prompserimus exim nobis aliquid uirium
accessurum est et arma fabricanda noua de uerbis

at dices magnum illum et potentissimum regem xerxen fuisse sed
eundem nostro apparatu superatum do manus et quamuis haud dubie
profitendum sit nos illius uiribus minores longe fuisse
consilio uero et prudentia potiores nunc tamen intellego
uideoque ne illud quidem alexandro deesse quo a nobis xerxes
potuerit superari tredecim ferme iam numero eius bella pariter
et uictoriae enumerantur ciuitatesque illo innumerae quin immo
prouinciae consensere aut quae contumacius sponte cedere
detrectauerint subiugatae quae quam dant consiliis uiam nisi ut
periculo caueamus uidelicet tyrii imbelles ut ait demades
fuere et idcirco superati illi sunt tyrii qui aduersum classem
innumeram xerxi confidentissime restiterunt atque eandem deinceps
incenderunt inermes inquit thebani illine qui omne aeuum
omnemque aetatem suam non in bellis modo uerum in uictoriis
consumpserunt addit etiam peloponensios non ab illo uictos sed
fame lueque superatos quibus quidem peloponensiis alexandrum
satis constant frumenta quoque laborantibus direxisse adeo ut
antigono duce alexandri resistente quod hisce uires et
alimonias destinaret quicum sibi mox foret bello et proeliis
decernendum alexandrum respondisse sit palam ut inquit
intrinsecus eos et inter se decertantes bello uincam nec gloriae
meae palmam luis sibi aut famis nomina uindicent et haec quidem
ita sint

mirari tamen uos inter haec non oportet stasagoram magistratu
esse deiectum cum indignatio illa uobis utilitatique communi
proficiat nam tam atheniensis stasagoras quam sacerdos illa
templi nostratis est quam magistratus ille priuauerat sacerdotio
nonne praeuenisse indignationem uestram et sententias uidetur
alexander cum illam iniuriam in auctorem uerterit quam
stasagoras fecerat in sacerdotem omniaque quae illi in
contumeliam nostri fecerit perinde ultus sit ut a nobis quoque
ulciscenda esse praesumeret

 in hisce etiamnunc demosthenis oratio uersabatur et acclamatio
protinus nimia amphictyonum erat et tumultus incongruus ac
demadi silentium iubebatur laudari uero nonnunquam aeschines ab
optumo quoque sed enim consensus populi uniuersus ire in
sententiam demosthenis cum igitur obortum strepitum is orator
aliquantulum compressisset sic reliqua subnexuit patiamini
inquit quaeso athenienses uiri ut etiamnunc ad illa quae
demades magnopere dixerat respondeam ait enim xerxen maria
quidem muro munisse profundum etiam nauibus constrauisse
exercitu graeciam compleuisse ara ipsum subtexuisse iaculis et
sagittis gentem persidos denique superduxisse captiuitatibus
graeciae laudamusne igitur eius potentiam qui haec fecerit an
exsecramur quod urbes graeciae spolians suam barbariem
frequentauerit quid ergo ad haec exempla alexandrum prouocamus
qui graecorum quidem quisque sibi restiterit non captiuitati
addixerit sed uictoriae liberalitate correxerit unaque secum
coegerit militare professus palam id esse uotum regno et
potentiae suae ut amicos quidem adficeret beneficiis inimicos
uero transduceret ad amicitias quod si id illi uotum et
propositum fuit athenienses nos qui amici alexandro fuerimus
qui magisteria nostra eidem praeierimus inimici tanto uiro
malumus esse quam amici id uero ego dici turpe atheniensibus
puto fieri posse porro non arbitror turpe enim est nos quidem
qui illi magistri fuerimus consilio imprudentissimos deprehendi
illum tamen qui a nobis has scientiarum artes acceperit prudentia
nos et sapientia praeuenire

sed haec omittamus ad illa nunc animos aduertite quis rex
tyrannusue quisque graecorum imperatorum aegyptum aliquando
adgredi aut irruere ausus est quod ille solus cum deorum
auctoritate fecisset clementiam suam reapse sic et beneficiis
commendauit ut tantam illic urbem condiderit ac fundauerit
quantam sub omni orbe terrarum nullam fama distulerit idque in
his regionibus factum quae nuper agere sub dicione persae
uidebantur enimuero ipsis indigenis id petentibus ac
deprecantibus qui cum alexandro belli fortunam subire deligerent
ille alexander ille inquam quem uos mente captum et percitum
nominatis hic aegyptios oratione compressit qui diceret idcirco
se illis tantam ciuitatem urbemque condidisse ut ipsis
exercentibus terram et quieti indulgentibus ac remissis ille pro
uniuersis subditis militaret perfecit igitur partim experimentis
his et ostentatione uirtutis partim ratione pariter et oratione
prudentiae ut non solum parere ei libentibus sit aegyptiis
uerum etiam ad ea pendenda quaecumque sint regibus necessaria
faciles animos habeant et uoluntatem uidete denique quae
quantaque primus omnium apud aegyptum imperii sui eiecerit
fundamenta quot enim exercitus milia urbs illa alere possit haud
dubium est neque his modo sufficiens qui moenibus suis atque
gremio teneantur sed procul etiam laborantibus et dimicantibus
idonea sustentatrix una uiris unaque his omnibus quae sint
multitudini necessaria opulens et abundans facilis ad
oboedientiam regis prudentia eius scilicet qui sic instituerit
obsequentium mores alimoniam petit protinus parent auro
indiget sunt uectigalia ditia militem quaerit animis
uolentibus praesto sunt et hisce nos opponemus periculum nostrum
quibus utique per concordiam copulatis auctiores esse
instructioresque poterimus lacessitis uero ne quid infaustius
dicam semper in armis et proeliis

 in hanc sententiam demostheni omnis atheniensium numerus
congruebat decernit denique coronam auream alexandro esse
mittendam pondo quinquaginta consultumque ordinis sui quo
gratiarum actio teneretur una legatis qui honoratissimi forent
eius urbis dummodo ab illa oratorum transmissione temperaretur

profecta ergo legatio cum apud plataeas regem alexandrum
offendisset insinuassetque mandata et demosthenis una suasionem
consensumque amphictyonum uniuersorum ad eiusmodi responsum
regis beniuolentiam protinus transfert scriberem uobis
athenienses ut rex sed ab hac me appellatione distulerim
donicum omni barbaria subiugata effectus hic meus nomini graeco
proficiat enim quoniam iampridem scripseram decem oratores
uestros ad me destinari quod eorum culpa inobsequentiae
argueremini scire uos par est non eo me istud consilio fecisse
quo potentiam meam in eos quorum disciplinis institutus essem
aliquis experiretur etenim si id facto opus esset utique una
cum exercitu martioque terrore ad uestra moenia transcendissem
sed quoniam haec ostentatio inimica uel hostica est idcirco
prudentissimos uestrum conuenire colloquio meo malui ut cum his
communis commodi disceptator subsiciui metus uos formidine
soluerem enimuero uos qui conscientia premeremini nihil omnino
sanctum erga mea obsequia consultantes quin etiam explorantes
idoneum tempus quo meos macedonas infestaretis id animi
prodidistis quod aduersum nos tunc etiam habuissetis cum patre
meo zacynthios oppugnante auxiliatores diuersae parti fueritis
contra autem cum uos a corinthiis oppugnaremini macedonum
auxiliis et eorum suffragiis potiti corinthiorum uim a uobis
repulsam esse meministis rursumque nobis mineruae simulacrum
ritu uestro erigentibus in macedonia uos simulacra et imagines
patris mei e templis ac sacris uestris deponendas esse duxistis
egregiam igitur uicem pro tot et talibus beneficiis a uobis
accepimus quae profecto uos etiam ad praesentem discordiam
memoria iniquitatis uestrae ducebat non sinens utique animo
nostro benignitatique confidere ob id uel maxime ne quando
maiestate hac regia sublimatus ad ultionem praeteritae iniuriae
magis quam ad adfectum ciuicum raperer uerum id neque mihi ad
naturam est neque ciuica religio permittit cum me quoque apud
uos studentem et ipsi atheniensem esse malueritis et ego nomine
hoc participato me glorier gloriatusque sim enim intellego
naturale uobis esse sic sapere cum praeterita quoque exempla in
eos quorum consiliis uteremini hostili uos animo fuisse
testentur sic eucliden praedicatum apud uos sinceritate suadendi
clausum carcere necauistis sic demosthenen porro cuius urbs
uestra oratione pariter staret et cura in exilium proiecistis
tum alcibiadem legationes uestras nauiter apud cyrum et
efficaciter prosecutum curiae uestrae consortio abrelegastis
sapientiae denique totius apud uos socraten magistrum
iniustissima morte multastis ingrati philippo qui tribus bellis
auxilio uobis et subpetiis fuit quique queramini de alexandro
uelut ob stasagorae iniuriam quae omnis uindictae uestrae
profecerat idem enim stasagoras sacerdotem atheniensem
sacerdotii uestri dignitate priuauerat enimuero quoniam ista
haec nunc omnia ex animo et memoria nostra placuit aboleri sic
uobis ad praesentiam responsum habetote probatas mihi satis
laudatasque esse suasiones aeschini demadem quoque non
improbari quod constantiam suam ciuibus curiae probatam uellet
sed enim laudari praecipue demosthenem qui unus uerae utilitatis
et commodi uestri tenax ea uobis quae essent ad amicitiam
nostram suaserit sit igitur atheniensibus dignitas quae cluebat
neque ex me quidquam dubium formidauerint cuius haec est uel
maxima summa sententiae ut cum mihi aduersum barbaros pro
libertate communi bellum et inimicitias elegerim eam praecipue
urbem atheniensium tuear quae theatrum quoddam et communis curia
uideatur esse graeciae uniuersae

 cum in hanc sententiam alexander atheniensibus respondisset
collecto exercitu lacedaemona proficiscitur id enim sibi uel
opportunissimum tempus lacedaemonii adrogabant quo uirium suarum
potentiam demonstrarent in alexandri inimicitiis cuius
concordiam tunc atheniensium ciuitas maluisset aduentanti igitur
ad urbem suam obiectarunt claustra portarum classemque armis et
militibus instruxere quod utrimque terra uel mari formidolosos
se fore alexandro arbitrarentur his rex compertis primum ad eos
per epistolam loquitur qua moneret uti boni consulerent eamque
gloriam bellicam quam maiores sibi strenue peperissent nullo
turpi periculo amitterent soluerentque etenim si quid eorum
fortuna in praesentibus uacillaret cunctae quoque priscarum
memoriae gloriarum una sibi periturae uiderentur euenturumque
profecto ut dum atheniensibus obstinationem suam pergerent
ostentare risui potius inimicis quam periculo hostibus forent
igitur oportere eos nauibus derelictis armisque depositis
amicitiae suae potius quam armorum capere experimentum
ceteroquin quos sententia melior indidem non deduxisset flammis
et incendio deponendos

acceptis igitur hisce mandatis non modo flexi lacedaemonii non
sunt sed ut confidentius in arma concurrunt coepto tamen atque
exercito per biduum proelio non difficile alexandro fuit flammis
iniectis excidii periculum lacedaemoniis ostentare quare tunc
demum supplices submissique ne illud excidium sibi et captiuitas
perseueraretur alexandro procedunt ad quos rex ait equidem
scio me integris etiam tunc rebus haec consulere uoluisse at
enim uos cum post classis uestrae urbisque incendia supplicetis
non improbo uel serum poenitendi consilium sed enim utique uos
exempla ducebant perinde arma nostra ut xerxi persica posse
propelli sat igitur sit quod de utroque diuersum fortunae
senseritis et cum his dictis facessere protinus militem suum ab
expugnatione urbis lacedaemonos iubet liberamque eam et ad formam
pristinae maiestatis ciuibus haberi permittit

 tunc rebus graeciae sic compositis ire in barbaros tendit
itinere per ciliciam ordinato at uero darius conductis in unum
satrapibus uniuersis et ducibus bellandi consilia quaerebat
frequenter admodum recolens ut se opinio super alexandro
frustrata foret quippe illum incrementis bellicae rei audiebat
cotidie sublimari quem saepe latrunculum nominasset neque iam
sese nescire anceps sibi et uiribus hostium et imperii maiestate
fieri certamen quippe etsi sibi auctior numerus militantium
obsequeretur audaciam tamen fortitudinemque se alexandri
demirari denique pudorem suum haud dubie fatebatur quod ei uiro
pilam habenamque misisset quae cuiuis magis quam illi ad
uirtutium meritum iusta essent ergo iubebat omnis in commune
consipere quid factu melius repperissent neque enim cessatione
aut desidia opus esse in hosce prouectus alexandri uirtutibus
procurrentibus cumque in sese paulatim uices utriusque nominis
demutarent quas sic in contrarium resultare non absque diuina
prouidentia arbitrabatur ut omne illud diadematis persici decus
ferme iam in macedonica regna transisset et haec quidem darius
ad suos

at uero eius frater oxyathrus uelut indigna mage a rege quam si
uera dicerentur heu inquit o frater o rex quid hoc tandem
rei est quod tantum alexandro isti laudator testis accedis anne
inquit haec tibi iam meditata sententia est ut illi regno tuo
cesseris macedoniam eius tibimet non uindicaris quin potius
imitare industriam hostis tui quod ille facturus ad nos pergit
ac properat id nos bellum graecis inferamus neque ego hoc in
loco ut ignauiae testis alexandrum deformauero qui hortor uti
exemplis eius utare tu quoque cum illum uideas nec ducibus nec
praecursoribus confidentem sed sibimet laboris omnis officia
uindicantem haec agere quae tanta sunt quae tu quoque si recte
sapias per te feceris uiden ut primus irruat in proelia prior
intonet bellicum prior periculum subeat depositis quidem
insignibus regiis dum est miles recuperatis uero cum uictor
est nihilum omnium cunctabundus aut differens enimuero labore
praesenti semper consilia subsecutus

ad haec darius et ubinam inquit haec tibi de alexandro est
comprehensa notitia tum oxyathrus eius temporis memoriam refert
quo ad philippum missus petitum pecunias ab alexandro
adulescentulo etiam tunc minas eiusmodi excepisset quas de
praesentibus experiretur quare boni consuleret rex darius et
satrapas omnium gentium quaeue indidem cogi possent exercituum
milia aduocaret non parthis scilicet elymisue non babyloniis
aut mesopotamiae data militiae euacatione enimuero armanda tum
bactra indos etiam et samiramidos regna censebat omnesque
centum et octoginta gentes quas sibi subditas sciret ad
commilitium exercitare ut si nihilum amplius certe uel
ostentatio multitudinis terrore quodam graecorum animis
obsisteret haec sententia placebat quidem admodum regi et
adstipulabantur etiam plerique praesentes nisi quod apud eos
unum esse prae ceteris uiribus penes graecos sat constabat quod
plus prudentia mentis quam ualentia corporum possent ergo
secundum haec darius iubet omnem undique armatam multitudinem
conuenire

 alexander uero iter per ciliciam agens cum multum spatii sub
aestiuo sole armis onustus pedibus exegisset forte cydnum haud
cuiquam secundum flumen uel magnitudine uel perspicui agminis
nimio rigore cum ponte transiret delectatus eius euidentia
pariter et magnitudine una cum armis sese praecipitat e ponte
ac natabundus exit sed id factum etiamsi ei ad testimonium
fortitudinis plurimum contulit ualetudinem tamen discriminosius
uicerat quippe calente etiam tunc et sudante corpore incidens
aquae illius uehementiam uel rigorem tantam neruis iniuriam
perniciemque tradiderat ut undique protinus doloribus
concurrentibus morbi causa contracta uix expiabilis uideretur
quare cum tempus plurimum laberetur neque medentibus sedulo
curatio ulla pareret philippus nomine sciens artis eiusdem et
sedulitate acceptissimus regi conficit poculum quod diceret
secundaturum id cum die statuto alexander hausurus foret forte
parmenion quidam e ducibus regis enim infestus philippo medico
huiuscemodi sententiae alexandro litteras mittit qua philippum
hunc clandestina tractasse cum dario consilia commoneret uti per
poculum saluti alexandri insidiaretur eius rei mercedem
philippo fore quod sororem darii partemque regni cum dario
pepigisset boni igitur consuleret rex et ab illa curationis spe
temperaret suspectans alexander proinde ut res erat epistulam
quidem intrepidus uultu et animo ad caput lectuli protinus ponit
accepto autem poculo cum id iam haustui admouisset eodem per
momento etiam epistulam philippo legendam dat cumque uno in
tempore et ille potum quem acceperat transmisisset et hic
litteras perlegisset facile dedit medico intellexisse quid de
sedulitate eius opinionis habuisset denique cum curatio illa ad
pristinum statum alexandrum deduxisset philippusque ultionem
mendacii flagitaret ut insidiatus regi parmenion poenas capite
dependit

 igitur recepta ualetudine alexander per medos exercitum ducens
iter illud multis admodum diebus per deserta regionis emensus
est multamque aquae penuriam tolerauit tandem denique ad
euphratem ueniens fluuium magnitudine haud cuiquam facile
secundum eoque constrato nauibus atque ponte quo iter suis
incunctantius persuaderet primus omnium pontem emensus
auctoritatem cunctis audaciae praestitit omni igitur iam
multitudine impedimentisque transmissis illico solui pontem
compactarumque ob id nauium iubet uincula id cum exercitus
uniuersus indignantius accepisset quod enim peruium sibi
impedimentum illud intranatabilis fluuii proiecisset et utile
arbitrarentur non tantum secundae meminisse fortunae accepto
hoc murmure et indignatione militum rex in haec uerba
contionatur equidem fateor milites duas pariter res in animo
esse diuersas spem scilicet et pauorem quarum alterum
praerogatiua praeteritae uirtutis ostendit aliud uero importuni
metus opinionibus adumbratur quis enim non uidet abolendam
prorsus memoriam esse uictoriae praecedentis si praesentis
uestrae indignationi commodet fidem qua regem uestrum alexandrum
inconsulte fecisse opinamini quod ad fugam uobis
infaustissimum iter pontis dissolutione sustulerit aut quid
prorsus de spe uictoriae residebit si id uerum est uel quid
mage contrarium foret huiusmodi uotis quam si quod animo
praecepistis id uobis tuto pareret praesertim cum in opere
militari formidinis incentiuum sit spes tutius euadendi sed id
quidem deus et uirtutis uestrae gloria procul fecerit enim ego
qui tot proeliis tot uictoriis doctus nihil aliud nisi de
incremento uestrae gloriae cogitauerim profecto fecisse mihi
uideor cum sententia fortiorum quod ignauiae intempestiuo reditu
amputato soli prorsus uictoriae uiam dextris et gladiis
reserandam esse monstrauerim neque id dissimulabo quod sentio
adiuuare me uotis fortunam eiusmodi ut si ignauiae reditus
requireretur longe sit melius hic occumbere gloriose quam post
nomen uictoriae praecedentis dedecorosius euasisse quin legem
nobis fortitudinis indicimus solis esse militandum qui cursum
nouerint ad insequendum hostem potius quam ad periculi fugam
quam cum perpetuo ignoraueritis deos ego uobis immortales
polliciti ac spei meae uades dixerim nihil omnino posse oboriri
impedimenti quin si solita uobis utamini fortitudine debitam
uictoriam capessatis ad haec alexandri uerba et fauor militum et
animus excitatus nihil omnino praeter uictoriae desiderium
celeritatemque conceperat

sed enim cum omnis darii exercitus propter tigridis alueum
locatus aduentum macedonum exspectaret nec cunctabundus alexander
acie instructa sese hostibus obtulisset coepto conflictu
feruentique re bellica unus e persis armis macedonicis indutus
euitata hoc astu dinoscentia ut propter similitudinem scilicet
munimenti a tergo alexandrum ense infesto adoritur ac ferit sed
ictus propter galeae fortitudinem habitus frustra dissiluit et
ad comprehendendum protinus uirum satellites properant regique
eum offerunt a quo cum alexander requisisset causas ausi huius
primum inquit alexander neque te clam sit non ego ex numero
tuo sum enim uestratibus armis persa uestitus uerum cum
satrapes sim ad dignitatem eiusmodi gloriae apud darium
praemium pactus sum ut si interfecto te tantae rei compendium
procurassem cum regni parte filiam quoque regis ad coniugium
promererer quae profecto haud dubie fierent ni tecum fortuna
potius quam mecum stetisset his auditis alexander multis suorum
praesentibus iterare eum iubet sermonem promissi et audaciae
laudatum denique fidei ac fortitudinis ad suos ire iubet quod
eum exemplo strenui utilisque praecepti apud milites suos id
esse uellet si pari fide in se quoque sui satellites
uterentur

 sed hoc quidem diei inclinatione tantum leuiter pro
macedonum partibus ostentata uterque exercitus ad castra
discedit cumque reficiendo corpori ciboque capiendo essent
rursus alius satrapa alexandro se offert cum dignitatis quidem
illius professione sed qui diceret se multa magnaque rei
bellicae opera pro dario gessisse enimuero sibi haud parem
gratiam repensatam si igitur sese susciperet fore sibi admodum
facile ut cum decem milibus reliquos darii satrapas incursaret et
caperet una etiam ipsum quoque darium facile comprehensurus ad
haec alexander reuerti hominem et si quid ualeret auxiliari
regi suo mandat qua enim inquit spe alienos tibi milites tuto
commiserim ciues tuos propriosque prodenti

id tamen temporis etiamtum res absente rege dario per eius
satrapas agebantur hystaspes denique et spinther scribunt regi
iam pridem quidem se super alexandri exercitu ea quae compererant
nuntiasse enimuero nunc longe auctioribus uiribus inuasisse
partem persici regni pluribusque interfectis et captis non sine
periculo ac discrimine sese uexare oportere igitur se quam
plurimum una cum omni exercitu ad confligendum alexandro
praesto esse

his litteris darius acceptis ipse quoque ad alexandrum scribit in
hanc sententiam uideo tibi laboratum ne quid omnium faceres
quod tibi apud nos ueniam polliceretur ita et adrogans litteris
et latus audax in hac eadem temeritate exstitisti ut quiduis
horum ad animum meum uenerit excitare me potius ad ultionem quam
ad misericordiam queat flectere non igitur adeo pertaesos deos
regni mei et orientis sui sedis existimo ut ad occidua tecum
pariter migraturi sint quos ego testes facio iuroque ultioni
meae debitae non defuturum an tu putas seruire te mihi
artifici isto obsequio quod matri coniugiue ac liberis meis
clemens es equidem puto matrem mihi in deos abisse filios uero
nec susceptos quidem habere nec coniugem habuisse quin magis
omnia haec ferro et uindicta persecuturus sum quippe si
saperes ac uelles eorum aliquid quod iracundiae meae mederi
potuisset ipse ad me supplex uenires ac poenitens foret enim ut
uertente ad ueniam animo his te honoribus prosequeremur quibus
te diis aequantum esse gratularere quod si non facias sane
saeuias quantum libuerit in meos neque enim mater aut coniux
neque liberi habiti clementius ad mansuetudinem me praeuerterint
habes igitur mandata haec atque suprema respondeto quod uoles
alterumque optato uel exspectato id est ueniam mali an poenam

haec cum laetior alexander audisset suisque legisset ipse quoque
respondit non minus sibi pertaesas esse uaniloquentias et
iactantias barbari quam sperare illum diis quoque infestis haec
dicere quippe qui timens et metu percitus constantiam uerbis
inconsultioribus fingeret uerum ageret rem timentis quod ergo
adfectus eius eorumque reuerentiam spectet non dario illud
sed communi humanitati praestari se tamen protinus ad ipsum esse
uenturum modo si aduentus ille ceteris persis placeret quibus
utique praeterita experimenta displiceant qua re a se quoque
supremas litteras datas cetera uero manu esse complenda

 hic uterque exercitus bello paratur cui alexander cum
plurimum conscripsisset satrapis phrygiae uel cappadociae
ciliciamque aut paphlagoniam uel arabiam obtinentibus uestium
militarium protinus competentem ad militantium numerum et armorum
quam maximum numerum iubet in quos usus tria milia camelorum
apud syriam agi mandauerat ne quid eorum quod usui foret belli
commodo moraretur

eodem sane tempore darii duces multas eiusmodi litteras
misitauere quibus fatigari sese multosque admodum optimatium
interemptos quosdam etiam ad alexandrum transisse nuntiarent
haec omnia in id darium excitabant ne quid segnius
praetermitteret igitur ad porum quoque scribit darius petitque
sibi auxilia plurima

 sed porus ualitudine corporis excusata atque in tempus dilata
petitis rescripserat his compertis darii mater quae una cum
alexandro erat clam litteras facit easque ad filium destinat
scriptas in hanc sententiam rogodune mater dario filio salutem
dicit fama est te coacto exercitu ad proelium tendere profecto
nescientem quod orbis quoque uires ad sese uenientes rex
alexander facile contempserit nollem igitur nate mi incertum
futuri a te praeoptari praesentibus cui fortasse sit promptius
de quiete aliquid uel amicitia consultare quid enim omnium est
quod te excitet ad indignationem cum ipsae nos quoque quibus
fortuna timebatur tristior honore quo domi nulliusque indigentes
agitemus boni igitur consules si de pactionibus uideris his
lectis darius illacrimat hoc ipso tamen ad indignationem
excitamento utebatur quo putaret indici iniuriam uiribus suis si
de pactionibus meditaretur

 alexander nihilominus propius iam persas adierat adeo ut in
conspectu eorum etiam muros haberet enimuero aestimationem
intellectam aduentus sui in hunc modum ludit pecua multigena seu
armenta quae illis in pascuis abundarent coacta comprehendi
eorum cornibus frondentes et auctiusculos ramos adnecti iubet
tumque aliis ramulis adnexis ad caudas pecudum singularum agi
praeimpedita hactenus mandat utramque speciem pariter imitatus
ut et erectis frondibus quae adnexae cornibus ferebantur
siluestrem quandam speciem prae se agerent ex qua occuli
insequentem exercitum foret et tractis ramulis puluis excitus
omnem dinoscentiam ueri eminus confudisset et hoc igitur ex
puluere nebulaque eius per immensum quae latius agebatur
obstupefacti iam primum tum etiam ultra opinionem magni
exercitus territi persae stupore defixi sunt iam per
internuntios facultatem belli dari sibi decreuerat alexander
postulare eaque cura depressus in somnum est somniatque sibi deum
ammonam adstitisse omnem habitum quo deum mercurium pingi
uisitur sibimet porrigentem cum his mandatis en tibi fili
alexander adsum in tempore moneoque ab illo te quem legare
institueras ad darium prodi potuisse enimuero forti animo age
teteque ipso pro te utere internuntio uidelicet hoc omni habitu
adornatus quem nunc a me tibi offerri consideras id enim etsi
parum consultum aliis uidetur regem sui ipsum pro se nuntium
fieri tibi tamen istud auxilio nostro procliue est

 paret rex monitis dei protinusque eumedo comitante equo
uectus praeterea alio subsidiario sibi adscito mandatum agit
igitur cum ad strangam fluuium deuenisset qui plerumque ex
uehementia niuium adeo stringitur et congelascit ut instar saxi
uiabilem sese transeuntibus uiris carris etiam quam onustissimis
praebeat atque ex hoc ingenio sui tunc gradabilis foret ibidem
accepto habitu quem deus monitor praemonstrauerat ipse quidem
uno usus equo coeptum iter agit eumedum porro cum equis duobus
ibidem subsistere ac sese opperiri iubet igitur transmisso
flumine cuius latitudo est haud minus stadii mensura ad ipsa
regis tentoria penetrat sed cum habitum uiri persae demirarentur
opinionemque sibi ferme de deo ipso suaderent nihilominus
ecquis foret quaeritantem et uolentem conuenire regem protinus
illo deducunt enimuero forte darius tunc uisendi exercitus sui
causa processerat hortandisque animis suorum de ignauia macedonum
contionabatur iamque aderat alexander et habitum illum
pompamque regiae magnificentiae mirabatur denique non absque ea
dubitatione egit utrumne adorandus sibi idem rex foret ita omni
cultu tunc capitis tunc uestitus sceptro etiam et indumentis
pedum magnifice adornabatur aderantque ei satellitum milia
stupore barbarico regem suum ut deum praesentissimum demirati
sed uiso habitu eiusmodi rex darius cum officium quoque quod
simulauerat alexander cognouisset idem alexander prior en tibi
adsum internuntius quidem enimuero quem nihilo secus ipsi
alexandri praesentia opinere uerbaque eius et mandata sunt
talia ego inquit arbitror eum regem qui parum festinanter
contendet ad proelium iam ipsum sui ignauiae et diffidentiae
testem esse quare ne ultra cessaueris quin protinus respondeto
quod tempus nobis agitando proelio dederis ad hanc confidentiam
dicti cum excitatus animo darius numnam quaeso dixisset tu ipse
alexander ades qui adeo nihilum reuerens nostri confidentissime
loqueris responsum accepit sese quidem internuntium esse enim
pro ipso alexandro uti praesente loqui oportere accepit haec
darius dicta clementius et quoniam inquit morem legationis
huius alexander quidem haud secus honoratur ad sacrificium
hinc ac deinceps ad conuiuium reuertamur post haec dicta cum
manus rex alexandro adprehendisset atque in regiam ingressi
forent id quoque sibi auspicato fieri alexander arbitratus est
quod uolente rege in eius regiam deducebatur

 igitur ubi tempus cenandi fuit rexque accubuit ceterique
secundum ordinem dignitatis ut illis mos erat discubuere
aduersim tamen darium cenare sedentarius iussus alexander honore
legati omnium oculos in se facile conuertebat quamquam enim
breui corpore neque ad persicam magnitudinem haberetur  plerique
ferme auctiusculi sunt  tamen et filio oris et reliquo
membrorum situ admirabilis uisentibus erat igitur conuiuio iam
procedente eiusmodi quid facere alexandrum subit poculum enim ut
quodque ad bibendum acceperat ubi strinxisset uas ipsum in
sinum sibi condere atque ut proprium coeperat detinere quod ubi
ad ministris regi est indicatum incertum id damnumne an
contumeliam ratus insurgensque darius ecquid inquit hoc est
quod pocula oblata hoc furatrinae genere auertisti sed ubi de
motu corporis alexander intellexit quid in dario mobilitatis
animi foret  hac enim ex causa id consilium exsequebatur  o
rex ait morem ratus hic quoque alexandri nostri seruari id quod
apud nostros didiceram exsecutus sum quippe illi liberalitatis
haec forma est uti principibus ac ducibus suis quos tali conuiuio
dignanter acceperit priuata pocula fieri sinat quaecumque
acceperint haurienda quod ego magnanimitate illi te quoque parem
ducerem non in contumeliam traxeris hoc blandimento
responsionisque eius gratia cum rex ceterique permulsi essent
admirationem sui silentio testabantur sed id silentium ferme ad
periculum uergit unus quippe ex conuiuantibus cui uocabulum
pasarges erat olim philippi hospitio receptus et ibidem
alexandrum etiam puerum continatus paulatim in memoriam relabens
eundem ipsum esse quem opinabatur animo confirmat sensim igitur
dario quem comprehenderit pasarges intimatum uenit eoque
permotus rex praedaeque magnitudine prosultans quid illud
esset quod tantopere excitaretur nulli mage quam ipsi alexandro
prodit id enim quod euenerat iam pridem animo suspectanti
unaque cum poculis quae sinu gestans habebat conclaue procurrit
ibique pro foribus offendit unum e persis equum quo aduectus
fuerat detinentem ne quid igitur improperiter in re tali
fecisset custodem quidem equi gladio perfodit adscenso autem
eo fugae consulit quod ubi persis uisum intellectumque est
quamquam raptim arma capere ipsum quoque fugientem insequi
properabant enim et illis molitio tardior et alexandro
efficacior fuga erat nisi quod intempesta iam nocte eaque nullis
lunae adminiculis illustri aliquanto cunctantius regi gradienti
suppetiata est forte etiam lampas ex obuio quae cum sibi
praelucens facesseret eo et ipse properantius et nullo tali
subsidio persae tardius agitabant sed enim darius maestior damno
elapsi hostis cum inter spem metumque animo uolutaret casu
eiusmodi ad maiorem formidinem confirmatur forte in conclaui eo
in quo tunc rex agebat imago quaedam xerxi sublimius posita uel
ob memoriam maiorum uel de picturae spectabilis gratia dario
acceptissima erat ea repente fatiscente compactu procidit
dissilitque id darius ut res erat coniectans animo macerabatur
enimuero alexander omne intersitum spatium iam mensus ubi ad
strangam fluuium accessit ratus fore uti eum pariter ut uenerat
peruiaret equum quoque quo uehebatur impellit primitias
congelationis inuadere sed exesa uidelicet uel soluta super omni
crassitudine ac gelu cessit aequoris facies ad pondus
equitantis utrique igitur cernuantes in profundum fluminis
ruunt sed enim equum agmen uiolenti gurgitis pessum tractum
auerterat rex uero natatu quam ualentissimo emensus periculum
alterius ripae iam potiebatur cum eminus uidet insecutos sese
persas iam litori aduenisse frustra habitos spe transgressus
desperata etiam comprehensione reditui consultare quippe cum
persae non modo ad natatus huiusmodi audere non soleant sed ne
nauigabile quidem ob nimiam uehementiam flumen hoc habeant
igitur stupenti dario demirantique quae gesta sunt cassum laborem
referunt insecutores alexander uero menso alueo offendit
eumedinum quem una cum equis duobus ibidem sibi subsidiarium
derelinquerat tum illi et gestae rei seriem explicat et ubi
ad exercitum redit duces quoque laetos facto participat

 omnem exercitum sibi iam iamque adesse instructum armis
iubet qui cum omnis in centum et uiginti milibus numeraretur
ne inquit ne sit uobis aliquid milites quod cunctemini
quaecumque fuerant ex hostibus noscitanda ipse per me praesens
oculis deprehendi neque si foret periculum de multitudine
ignauorum non prompte uobis fidem rei compertae dixissem sunt
enim illa inexplicabilia hostium milia sed enim seges prorsus
facilisque materia manibus ac uirtutibus nostris nisi cui
uestrum arduus quidem et fugiendus hic labor o macedones
uideatur si uobis tanta sit caedendi materia quantam renuat ac
recuset uictricis dexterae fatigatio ad haec dicta gratantium
uoces et laetitia militum congruebat omni scilicet alacritate
bellum sibi desiderantium exspectantiumque

aciebus igitur ordinatis propter litus fluminis strangae darium
etiam eodem macedones aduentare cum omni suo agmine iam intrepidi
cernebant omni scilicet parte terrarum qua uisentium oculi
uagarentur phalangis eius atque ordinibus confluentibus enim cum
illa strangae mobilitas naturalis rursus ad glaciem conuenisset
et stratum aluei tenacissimum fidele iter etiam transeuntibus
polliceretur darius prior haud dubitans eius ordines suos
proinde ut in acie constiterant transgredi flumen intersitum
iubet emensis igitur uniuersis quidquid de stranga metui
potuisset idem darius e curru regio cuius suggestu altius uectus
eminus cunctis uisi consuerat demutat ad currus quibus
proelialibus utebantur itidemque cuncti satrapae et optimates
eiusdem imitatu fecerant multis iam exercitum intercurrentibus
qui uirtutis solitae singulos et necessitatum praesentium
commonerent e diuerso autem cum longe tranquillius doctiusque
alexander macedonas in cornua protendisset ipse bucephalo suo
uectus imperatoriis officiis fungebatur

tandem igitur bellicum lituo praecinente pari utrimque procursu
partes in sese procurrunt primumque saxis ac missilibus iaculati
mox ensibus etiam strictis comminus proeliantur multa denique
diei parte consumpta ubi non dissimili discriminis parilitate
protrahi bellum darius uidit enimuero quod unum id morae
macedonibus uideretur ut metendis persicis militibus tantummodo
laborarent quo res periculi tenderet haud dubie interpretatus
fugam capessit et curru sese quam properiter possit praesentibus
liberat strangam denique etiam tunc stratum firmitudine
peruiabili transmittit atque exit et ipse quidem iter ad regiam
properat iam uero turbatis persicis rebus cum omnis pariter
illae tot phalangae quae tamen ferri hostiumque nondum expertae
essent ad eundem alueum auidius aduenissent siue ex illa
facilitate naturae siue inconsulto agminis pariter irruentis
stranga suum officium deficit ingressosque submergit omnesque
quos alueo acceperat necat reliquos porro insecuti macedones
obtruncant nec fere fit aliquid ex illis omnibus reliqui quo
semesa curtaque alexandri uictoria uideretur

tum ergo darius omni spe meliore deposita cum ingressus regiam
suam humi sese eiulabundus miserabiliter prorsus et ignobilius
constrauisset maerebat quidem et eorum mortes qui sibi adeo
infauste militassent maerebat etiam damnum regni quod ad incitas
deduxisset tunc nomen et gloriam et parta tot saeculis
deformataque nunc persidos regna lugebat recursabantque eum et
captae urbes et subiugatae regiones et aequatio sui ad deorum
immortalium uires solisque ortus quem consessorem sibi dixerat
gloriantior qui quidem nunc profugus desertusque et inops
omnium foret profecto dicens nulli esse hominum rata uel
stabilia fortunaria quae si paruam inclinationem status sui
nacta sint in contrarium protinus resultarent et quosque de
culmine ad profundas tenebras urguerent indulgens ergo
lamentis eiusmodi humi porrectus inopsque solaciorum diu
miseriter agitabat

 tandem tamen ubi satias eum praesentium cepit ueluti sobrius
maestitudinis factus conscribit litteras ad alexandrum in hanc
sententiam darius domino alexandro haec dicit ante omnia quidem
hoc moneo uti te in hac fortunae beatitudine tamen hominem
recognoscas siquidem satis idoneum argumentum ad id consilii
tibi ego praesto sim quod profecto docere possim nihil homines
quam quaeque praesentia sua praesumere oportere neque enim id
modo de me primum fortuna commenta est iam pridem istud in
parente meo dea illa xerxe monstrauerat is quippe pari
adrogantia cupitorum cum in uestros militiam delegisset alioquin
auidior rerum quae regum glorias trahunt pro hisce omnibus
quae petebat opes suas totque illa militantium milia adtrita
pariter amissaque ad poenitudinem uertit hisce igitur usus
exemplis doctusque de talibus pro graeco nomine atque clementia
competentius feceris si miseratione hosce impertias quos tibimet
fortuna supplices procurauit igitur te per fauisores tui deos
nostrique aduersatores quaeso obsecroque uti mecum matris quoque
et coniugis ut te dignum est filiorum quoque nostrorum
meminisse non aspernere eius tibi beniuolentiae uicissitudinem
spondeo uti thesauros quos ex uetusto nobis reges parentes
suffossos humi abditosque latebris reliquerunt ipse quoque coram
referam indicemque tumque tibi persarum deos prosperos et
imperium secundum medorum etiam et reliquarum gentium deprecabor
digno profecto tali fauore caelestium si in aliis quoque
releuandis tuimet memineris ut mortalis

hisce litteris sumptis alexander contionem protinus optimatium et
praesentium cogit et ea quae scripta sunt recitari non differt
enimuero tunc unus adsistentium parmenion in eam sententiam uadit
uti nec humanitatis officia alexander supplici denegaret et ea
quae sibi promiserat libentius amplexaretur redditurus scilicet
matrem pariter et coniugem una cum filiabus mercedem promissi
sed enim ad haec alexander atqui inquit o parmenion mihi
contra consilium est respondere dario frustra se illum hisce in
nos liberalitatibus iactitare quod thesauros suos suaque regna
pollicetur non enim uidet cuncta ista haec quae nobis litteris
largitur iure belli nostra esse perfecta  neque ille super hisce
nobis aliquando bellum indixerat  enim quod ipsi quaecumque
darius possederat et obtinebat nostra esse id est uirtuti
praemia arbitraremur idcirco in haec ipsa me militauisse neque
mihi in asiam transeundi aliam quis dixerit esse causam nisi quod
cuncta haec mihi ac meae praeiudicaueram possessioni sat igitur
dario uideatur id modo unum lucri habere quod in praeteritum his
omnibus ueluti alienissimis incubauerit et in hanc sententiam
dictatas litteras ferri ad darium iubet

ipse uero transit ad huiusmodi diligentiam uti et uulnerati
competentius curarentur et desiderati bello sepulchris ad meritum
decorarentur atque in haec occupatus hiemis spatia transegit
quidquid interea temporis fuerit diis praestitibus sacrificiis
obsecutus atque cum interea motu quodam animi repentino
iussisset regiam xerxi quae opulentissima et pulcherrima
uidebatur iniecto igni concremari id quoque mox per
paenitentiam reformatus exstingui atque ad faciem pristinam
retineri praecepit

 fuit eidem inter haec curae ut sepulchra persarum et sepulta
olim eorum corpora intueretur quod in his sepulchris multi
crateres aurei multaque magni pretii condita ad templorum
magnificentiam dicerentur sed egregie ceteris anteibat cyri
aedes quae scilicet turris ad faciem lapide leui quadrataque in
summam altitudinem exstructa processerat ipsi uero cyro
conditorium erat e lapide uisendo cuius siue natura perspicua
siue inscalptio adeo tenuis erat ut nihilum prorsus quidquid
intererat impediret intuentium diligentiam adeo ut praeter saxi
illius euidentiam capilli etiam conditi cadaueris uiserentur

sed propter hoc sepulchrum flebile spectaculum alexander protinus
contionatur erant enim graeci ibidem complures quos cum
uariis ex causis diuersisque temporibus captiuitate rex aut regii
subegissent praesectis naribus auribusque et quaecumque hominum
uultibus decoriter natura prouidit suppliciali post seruitio
deuincti circa haec sepulchra custodes agitabant hi igitur omnes
ubi iuxtim alexandrum agere sensere pariter uoce et eiulatu
suae gentis graecisque supplicationibus obsecrantes audientem
linguae propriae insignia facile permouerunt quare productos cum
uideret adeo flebiliter multilatos atque laniatos fideliterque
causas et ritum persicum cognouisset misertus eorum dederat
quidem uolentibus facultatem uti uiatico sumptuati si uellent
ad patriam remearent enim cum sese ignobiles foedatosque latere
melius a conspectu popularium quam ad ludibrium forsitan
occursuros ciuibus praesentirent huius quidem rei gratiam fecere
regi sibi tamen et locum quem colerent et uitam ab indigentia
laxiorem protinus impetrauere dat igitur his et agros dapsiles
et cetera etiam quae ad agrorum exercitia secundarent proque
supplicum ciuium consulit uoluntate

 sed inter haec rursus darius comparando exercitui
scribendisque militibus animum confirmarat scribit denique poro
regi indiae talia clam me non est in indignationem tuam te
ducere quidquid nos ex hostico patiamur ferinam etenim expertus
hostium rabiem uel ipsis etiam orbatus adfectibus ex illa regia
beatitudine in extimam ueni darius ille miserationem cum mihi
non mater amantissima non uxor conspirantissima non suauissimi
filii propter sint quin haec cuncta aduersantibus seruiunt
quare pollicentem me non modo thesauros opesue regales sed
regni quoque nostri quam amplissimam portionem spretis macedo
supplicationibus eiusmodi una tantum prouentuum suorum
adrogantia delectatur ergo mi pore iam opibus fatigatus animo
tamen ad sententiam milito si modo faueas rursus enim proelium
meditor et si quos queam ad communionem duco sententiae quod
si tu quoque tam iustae indignationi nostrae accesseris tuamque
iniuriam existimaueris quae in me grassata est ita praecauebis
ut te dignum erit et maiorum nostrum et isti conspirationi
consulere tuisque commodis non deesse igitur ex opinione nostra
feceris si gentes quam plurimas congreges quamque primum queas ad
portas caspias tendas enim ne sit militia tibi militantium
inhonora dabuntur a me singulis armatorum aurei tres pedestri
equiti uero quinque ceteroqui quae alimoniis abundarint
praedae quoque bellicae pars ex medio uestra fiat at enim tibi
priuum munus istud habebis quod indidem regalissimum est
bucephalam equum scilicet una cum regiis phaleris regioque cultu
concubinisque omnibus quas octoginta centumque numerant qui
nouerunt eas omnes ac talis cum ornatibus propriis consequere
quare acceptis his litteris ne uersaueris quaeso uerterisue
tale consilium quin properato ad nos uenias una cum hisce ut
dixi gentibus quae circa indum colunt et haec quidem darius

sed alexandrum ista nequaquam latuere doctum ex transfuga perse
quodam quare coacta manu ad regiones medicas tendit comperiens
darium in bathanis agere quod nomen genti est omissa denique
asia iter quod institerat festinabat satis adserentibus
internuntiis quod si darius fugiens portas caspias intrasset
inefficacem illam insecutionem alexander laboraret quae quidem
etiam tum ueluti parum fideli sermone acciperet dubia rex
arbitrabatur sed cum bazanus quidam eunuchus regius
transfugisset isque certius enarrasset darium protinus fugiturum
addita est alexandro properatio

 aderant tunc dario fugam molienti satrapae duo quorum nomen
alteri besas erat alius uero dictus ariobarzanes hi cum iam
rumoribus calidioribus adesse alexander nuntiaretur rati se
plurimum in gratiam profecturos esse uictoris si necem dario
intulissent regem suum in sua regia solitarium opprimunt et
letaliter uulneratum ac si iam mortuum derelinquunt cautissimum
considerantes si tantisper a conspectu alexandri recessissent
donicum illud facinus quod perpetrarant ut uictor perpenderet
diuulgaretur

iamque exercitus macedonum rursus strangae memorati fluenta
transmiserat et alexander protinus superueniens regiam in qua
obuersari darium compererat cursim irrumpit eumque recens
uulneratum atque adhuc spirantem miseriter offendit sed id
alexandro ultra opiniones omnium flebile et luctuosum admodum
fuit uidens enim participem illius regii nominis ac maiestatis
adeo miserae uiuendi clausulae reluctantem flens eiulansque
iacenti homini circumfunditur eumque amplexabundus et contegens
regia chlamyde in haec uerba solatur erige te quaeso darie
nec deseras si quid enim ex animo est quod iuueris ratum
habeto regna te tuamet recepturum futurusque rursus ille qui
fueris

sed ad haec darius exsangui iam corpore cum uoce etiam ad primum
impetum deficeretur manus supplices tendens adtrectansque genua
alexandri adsistentis et circumplexus ut poterat tandem talibus
loquitur licet mihi iam alexander uictoriosissime in hac
constituto fortuna liberius aliquid quam qui uicturi sunt loqui
idque a me amicum tibi non hosticum putes inter haec uerba
blanda disceptes numquam igitur te regii nominis decus tollat
nec si quid blandius fortuna promiserit idcirco te coeli
compotem arbitrare enimuero consultius tu futuris atque
praesentibus consules nihil enim interest quod dispescat regiam
nostram aut plebeculae dignitatem en tibi ille darius  nosti
quippe qui fuerim dominus et deus scilicet huiusce mundi
existimatus  at flebilem mortem oppeto sed habeo obitus
huiusce grande solacium quod in tuis manibus hunc spiritum iam
effundam quare quaeso non inuideas sepulturam quam mihi una
cum persis tui quoque macedones exsequantur tum rogodunen matrem
meam commendatam tibi ad honorem dignum nomine nostro habeto
atque participem olympiadi tuae colito uxorem etiam meam filiam
uero roxanen hac prece tibi in manum do quaesoque eam dignam
coniugio tuo censeas erit enim illi ad solacium largiter nihil
sibi de regia coniunctione defuisse et in hisce uerbis darius
spiritum transigit

 multis igitur lacrimis miserationem rei clam alexander
prosecutus auferri cadauer et ad magnificentiam debitam proque
sui dignitate ritu persarum sepeliri iubet denique corpori regio
transuectando cum baiulos quosque nobilissimos suorum atque
indigenas esse iussisset ut illis officium tale non
dedignantibus fieret primus ipse onus feretri subiit quo uiso
cuncti quoque illud ut honoris priui maximum testimonium
competebant infertur igitur sepulchris maiorum omnium tum darius
ac paulo post aedes ipsi templumque construitur et lex diei
religiosaque sollemnitas datur more praescripto uti dies ille
annuus persis celebratissimus fieret non sacris modo et laetitia
hominumque congregatus uerum spectaculis etiam atque
certamine tum ad mulcedinem aurium solitis procurari tum ad
delectationem oculorum nam et fortitudine decertantibus et
uoluptate sua cuique praemia et honores annuos statuit

postque haec quod ex incerto regiae incitationis multi uictoris
animum formidarent eoque uagis terroribus agitarentur quo
cunctorum animos deliniret edicit in uerba quorum sententia haec
fuit rex alexander ammonis et olympiadis filius persis dicit
ea quidem quae iure belli transacta sunt nullum profecto
sapientium puto pro culpae merito putaturum etenim diis ista
sententia est quam exsequi mortalibus sit necesse quare superis
quidem habeo gratias fauisoribus meis enim nunc quoniam uos
quoque nostra cura esse coepistis scire uos par est satrapas
quidem regionibus constitutos quibus ex more parebitis haud
secus prorsus ac si sub dario mos erat eoque id consultaui ne
incerta regentium obseruatio plus penes uos haberet formidinis
quam ueritatis utemini igitur legibus uestris pariter ac
moribus idem enim uobis conuentus eaedem sollemnitates et
suauia nec uagum quemquam a regione uel sedibus suis aberrasse
quopiam probaturus sum quippe quibus patrimonia priua habere
permiserim exceptis auro pariter et argento quae communis hic
usus magis esse regia confitetur reliqua uero omnis moneta quae
cuique est domino permittitur armamentaria sane priuata si in
usum publicum satrapae necessaria uiderint his quoque eos uti
oportere mandaui agmina pariter peregrinari inque aliena
transire interdixerim nisi quod tuendi sui gratia usque ad decem
uigintiue hominum numerum congreges facient cetera multitudo
pro rebellione et hostico punietur mercaturarum uersurae sint
itidem ut sub dario pateantque commercia uel graecis in persas
uel persis etiam ad graecos quippe prouisum est ut per satrapas
etiam dimensa spatia uiae publicae consternantur sollemnitates
uobis et certamina gymnica erunt sed hisce omnibus praesides
dedi ex alexandria mea uiros aegyptios quibus aureae quoque
coronae gestamen et amictus purpureus est permissus praeterque
eos ingressu ceteros sacri templique prohibuerim iudicia
etiam quae uulgo priuatim quisque faciebat nisi per curiam
publicam ciuitatum celebrari non licebit ac si praeter haec
aliquis ausus erit hostis supplicio punietur et haec quidem
alexander usibus publicis

quod uero ad comprehendendos eos qui darium uulneribus
incesserant dicit haec equidem me gaudeo hostem maximum darium
seruitio subiugasse eiusque mortem licet ipse exsecutus non sim
habeo tamen hisce qui id fecerint gratiam quare quod
beniuolentiae suae erga me studium protestati sunt ii quique sunt
auctores huiusce hortor ac moneo uti se prodant mihique
indicent praemia debita recepturi neue istud in ambiguum
dubiumque quis transferat iuro deos maiestatemque patris ammonis
et olympiadis matris meae quique hi fuerint eos me sublimes ac
notissimos omnibus effecturum neque enim non maximo digni
praemio qui eius consilia praeuerterint qui rursus bellum et
nouum mihi proelium meditabatur

ad hoc edictum multis quidem fletu res digna uidebatur sed enim
besas et ariobarzanes auctores scilicet caedis darii alexandro
sese obuios ferunt et professi facinus sponsionem praemii
repetunt tunc uiros protinus comprehendi et quam editissimo in
loco cruci suffigi iubet quod cum praeter spem hominibus
accidisset patefecit rex dignum se suo nomine existimasse si
quid de regia libertate subtraxerit dum dario modo ultio debita
procuraretur neque tamen hisce ipsis de periurio se reum fore
cum sublimes eos notissimosque omnibus fore edicto promiserit
quos quidem facile sit uisere in illo suggestu crucibus adfixos
tunc omnibus et oratio placuit et regis benignitas comprobata
est

 sed hisce gestis ex uoto persarum et illic satrapa constituto
qui patruus dario fuisset eiusmodi litteras alexander ad
rogodunen matrem darii facit ea quidem cuncta quae mihi
aduersum darium fuere perinde ut diis libuit sunt transacta
enimuero ego uotis petiui ut eius incolumitatem nanctus socio
ipso uterer atque amico sed is quoniam suorum insidiis besae uel
ariobarzanis sit interfectus nihil a me reliqui fuit quod ad
prosequendum eius funus ultionemque dignum foret uerum quoniam
supremo darius adloquio filiam suam roxanen mihi in coniugio esse
mandauit uoto eius et precibus accessi idque e re est de
litteris iam praesciri

ad haec rogodune mater alexandro sic respondit nobis quoque id
uoti maxime fuit ut quoniam diis inclinare darii nomen ab illa
potentia libuisset in te nobis et illius dignitas et spes omnis
incolumis seruaretur quem uirtutum scilicet et sapientiae merito
dignum fortuna sua nullus addubitet id ergo ut cunctis ita
nobis praecipue uoluptati est quas et in illa uersura fortunae
nihilum triste experiri contenderis et habitas pro ueteri ac tui
nominis dignitate nunc etiam regno participes igitur nobis
quoniam id alexander quod darius es in te nobis deos et deorum
beneficia numeramus hancque gratiam ut tibi confessae ita
persarum quoque proceribus palam fecimus quo ipsorum etiam uotis
deorum immortalium numeris et consortio congregere quare tecum
una quod iubes roxanen quoque deinceps uenerabimur et haec
quidem mulieres ad regem eaedem tamen satrapis et optimatibus
talia agamus largiter diis immortalibus gratias quod dario
desinente darii nobis beneficia non desunt nam et roxanen
alexander suam fecit eamque coniugii honore dignatur qua cuncti
de gratia una cum diis ipsis deorumque simulacris obuiare uos
regi adeo benignissimo oportebit atque id quod in commune
proficiat confiteri cum eos in quos dominus factus est mutuari
gaudium suum maluerit quam exercere

sed ad eiuscemodi legationes alexander grauabatur neque enim se
parilibus cum diis honoribus exaequabat quin immo meminisse
semper ut mortalis suimet oportere admonebat nihilominus ut
quisque in haec officia uenisset laudatos atque donatos
honoratius dimittebat idque quod de roxanes nuptiis consuluisset
cum matre participat olympiade iubetque id quod ex priori praeda
mundi regii fuerat rogodunes atque roxanes referri ad eas
protinus enim ut adfluerent regalibus copiis ita monet
uerecundiae quoque disciplinaeque graecae meminissent colentes
scilicet olympiada ita ut se rege et marito dignum foret id enim
uxore faciente nihil fore quod magis esset alexandro placiturum
atque his ita institutis et factis ordinatoque omni regno
persarum in porum ducit exercitum

 liber tertius qui est obitus alexandri  

 emensus igitur desertas indiae regiones aquarumque
indigentissimas bestiolarum quoque examinibus infestas quas
phalangia uocant multo labore ipse atque exercitus fatigantur
in eademque iam duces eius se colloquia conferebant quod sibi
satis esse deberet usque ad persas proeliis laborasse  his
quoque subditis et dario consultum quantum oportuerat graeciae
si modo uectigales persas patriae fecissent quo uero ille
tenderet labor in indiam properantibus adeo infestis omnibus
locis feritate bestiarum quod si in tantum ardore rei bellicae
alexander urgueretur non sane uideri consultum inconsultae isti
cupidini si comes fieret reliqua multitudo iret ergo quo uellet
duceretque qui uellent se tamen missos facere deberet tot iam
bellis exercitos ac fatigatos enimuero his alexander cognitis
aduocatoque omni tam persico scilicet quam macedonico exercitu in
haec uerba contionatur unus mihi idemque est sermo apud
utrumque uestrum o fortissimi milites quiue mecum macedones huc
uenistis quiue persae experti imperium post uictoriam nunc mihi
commilitium profitemini igitur in commune uobis dictum hoc
habetote quod si me solum ire in indos eorumque bella decrestis
faciam id quidem intrepidus ac libens enimuero unum admoneam
quod adtestemini nihil esse mirum si ad futura quoque discrimina
solus ire compellar cum prioribus quoque solus animi uirtute
suffecerim neque mihi est arduum macedones mei eadem consulere
nunc quibus uos rectos in hanc solus possessionem uictoriae
duxerim sola ferme cura imperatoria militans in hisce quas
confecerim expeditiones nisi forte istud a me adrogantius ac non
uerius dictum esse miremini cum unum quoduis imperatorium
sapiens prudensque consultum praestet manum multorum inconsultius
laborantium recognoscite igitur pariter et recensete an uos
umquam sufficere potuisse tot illis darii milibus ac fortitudini
putaretis quae ego princeps semper militiae laborisque semper
dux in proeliis insuperaui nisi forte aliis addubitantibus
timentibusque egomet ipse legationem mei apud darium facere
dubitaui nisi uspiam me cunctantem aut residem in proelio
denotastis si ergo uobis ista sunt amica consilia uti deserto me
solitarii ad macedoniam repedetis ite sane libensque uos uotis
properantes prosequar modo si concordi animo id facere possitis
neque dissidentes in ulla pericula prolabamini ex quis facile
noscatis omnem exercitus fortunam atque uirtutem consistere in
animo sapientis imperatoris his auditis haud dubie cunctos
pudor pariter et poenitentia fatigabat confirmatis denique
animis quaesunt et sedare iracundiam regem et uti se
obsecutoribus ad cupita

 atque ita fines indiae ingressis obuii fuere legati quos rex
porus ad alexandrum cum litteris miserat quarum sententia haec
erat porus rex alexandro dicit haec incursanti infestantique
tibi fines ac ciuitates meas mando alexander dicoque uti cum
te hominem memineris nihil ad deos inconsultius moliare neque
enim urguere te debent ad ausa temeraria fortunae hominum
imbecilliorum hortarique uti indos incessas quod tibi fuerit in
persas fortuna procliuior non enim te ex eo iuuari aut
sperauerit uirtus tua cum primum nostri ceperis experimentum
patet quippe cuiuis nosse quis ille sim porus et nulli aduersum
nos licuerit ex fortitudine quippe qui non homines modo uerum
deos etiam uiribus antestemus quibus diis inefficacem audaciam
fuisse aduersum nos documenta sunt antiquissima uel uestra
quippe cum illum ipsum liberum uestrum qui apud uos deus
existimetur temere in haec irrumpentem irritum superatumque hinc
indi in fugam uerterint quare non modo suadeo uerum iubeo
quoque abire te hinc ad tuas graecias contentum darii fortuna et
paribus gentibus uiribusque ad illam uestri nominis
mediocritatem neque enim si nobis graecia uestra opus foret non
olim atque ante xerxae conatus subacta indis foret enimuero
quoniam inutilis nobis est nihilque dignum opibus nostris aut
amoenitatibus habet neque quaesita est neque quaeretur is enim
demum labor suauis est proeliantibus ex quo sit etiam idonea spes
praemiorum neque enim est nostrum in magno conatu digno operae
pretio caruisse quare id tertio iam praedico ac denuntio tibi
uti facessas ex his quibus imperare non possis

his litteris publice recitatis alexander ait nunc quoque uos
moneo sanctissimi milites ne quid rursum magnificentia ista
barbarica animos uestros inconsultius turbet auditis enim
litteris pori reuocate illam quoque litterarum darii memoriam
uideteque num adrogantia dispar num dissimilia uerba aut sit
dissimilis imprudentia sicut enim ferae istae bestiae quae apud
ipsos sunt plurimae pardi uidelicet et leones elephantique solo
illo naturae suae fretae impetu et corporis alacritate facile
hominum sapientia subiugantur itidem hosce barbaros intelligetis
fiducia multitudinis fretos nulla tamen praeditos imperatoria
graecaue sapientia perfacile mox in dicionem nostram esse
uenturos atque itidem prudentia nostra ad perniciem sui uerti
posse ut in feras est facilis hominibus effectus

in hunc fere modum alexander cum suos adhortatus esset ipse
quoque pori litteris responsurus in hanc sententiam scribit
terreri nos putans pore litteris tuis magnum admodum meis
consiliis incentiuum praestitisti quo nobis in uos dispositum
est militare dicis enim nihil eiusmodi habere graecos quod sit
dignum ad opulentiam uestram uos uero hisce esse omnibus
adfluentes quae sint ad beatitudinem necessaria addis praeterea
operae pretium considerari militantibus oportere uti ne frustra
laboretur quibus omnibus doces quo nos quoque alacrius ad uos
tendere debeamus unde nobis haec cuncta quae adeo uos
praedicatis accesserint fateor enim nihil esse graecis eiusmodi
quorum uos diuitiis gloriamini atque idcirco indigentes meliorum
a uobis petere necessaria illud uero ridiculum ut cum te
homunculis praeferas tum diis quoque potiorem esse pronunties
quod ni adesset litteris tuis in reliquis fiducia fortitudinis
dici posset quoniam uero hisce non temperas temeritas utique
est intellegenda quare sicuti tibi constantiam fingit ille
contemptus uelut earum fortuna gentium minime moueare quae sunt
a nobis bello superatae ita nos quoque nihilum omnino terrebit
uerborum ista magnificentia quae temeritatis uestrae index
potius est quam fortitudinis

 his lectis porus ad belli studia incitabatur cogit ergo
exercitum et quam plurimos elephantos ceteraque genera bestiarum
quibus indi commilitant contraque eos macedonum et persarum
aderat multitudo enimuero cum illos pori numeros macedones
intuerentur unaque his bestias memoratas admodum animo turbari
coepere haud dubie cunctabundi ob insolentiam eiusmodi proelii
quod una esset cum hominibus barbaris et omnigenis bestiis
agitandum id animi eorum non clam alexandrum fuit nam ipse
quoque unacum bestiarum ista nouitate mouebatur quaesita ergo
belli ratione comminiscitur per astutiam quo demum genere auerti
posset impetus bestiarum igitur statuas aereas quam plurimas
aduehi secum quibusque de proximis locis ad locum proelii iubet
quod ubi factum est ibidem igne subiecto quam plurimo calefieri
eas et igniri festinat erantque eae statuae post primos aciei
ordines sitae atque ita ante belli tempus hostibus inuisitatae
enimuero ubi signa bellica crepuere primique concursus partium
sperabantur indi barbari feras illas bestias prae se ire
dimittunt ita scilicet doctas ut cum primum in aduersos
inuolauissent circaque eas proeliaturi hostes occuparentur nihil
indis superuenientibus morae fieret quin libera iaculandi hostis
trucidandique facultas pateret id ubi factum est praedocti
macedonum ordines primi paululum de loco quo institerant
repedantes ignitas statuas incursantibus bestiis produnt quas
cum falsae facie ueluti etiam candenti colore impetu belli
complexu et morsibus adfectarent mox sauciae debilesque aut
protinus cadere aut refugere coepere omnino nullum auxilii ullius
emolumentum dominis adferentes sicque indis ab illo ferarum
auxilio destitutis secunda concursio fuit ut ipsi priuis inter
sese uirtutibus experirentur igitur persae coepere sagittis
indos incessere ceteroqui nudos armorum eminusque configere
neque minus eos equestribus proeliis quam uehementissime
macedones fatigare cum quibus una cum ipse alexander periculo
non deesset equus ille bucephala quo uehebatur pori dextra
uulneratur et cadit idque macedoni supra omnia quae possunt in
proeliis incommodare diuidiae fuit quare neglecto omni omnino
opere bellandi equum exanimem ipse cauda in partes suas retrahit
metuitque ne spolium illud indi suum uellent quod esset
alexandro pudibundum atque ita receptis suis et proelio
dissoluto uiginti ferme dies indutiis dantur quibus utrimque
sepeliendis exurendisque his qui apud alteros proelio desiderati
fuerant institere sed hisce quibus dixi diebus haud pauci
persarum in partes pori transisse alexandro nuntiabantur

 quod cum et impune fieri peruideret et consuetudinem haud
commode gliscere fidei neglegentibus iniit consilium uti porum
ad solitarium ipse proelium prouocaret cetera dicens genera
bellandi fortunam exspectare potius quam uirtutem aut gloriam
ducum enimuero sibi non indidem laudem uideri imperatores
captare unde subditis suis periculum fieret optimum ergo in
utroque iudicatum iri si suis ipsimet duces manibus
experirentur quod si poro sederet fortunam eiusmodi minime
aspernaturum id barbarus sibi libenti satis offerri profitetur
acquiescitque condicioni quam alexander fecerat scilicet
aestimatione barbarica de modo corporum mensuram uirium metiens
cum se proceritudine corporis et cetera magnitudinis congruentia
longe distare ab exiguitate alexandri peruideret ipse quinque
ferme cubitis erectior cum alexandrum qui uisitauere uix tribus
cubitis numerauissent

hac igitur adrogantiae spe cum dies pariter et locus proelio
constitisset fieretque pugna regalis primitus quidem anceps diu
fortuna bellantibus uidebatur non minus alexandro tempus
incursandi rimante quam poro locum uulneris declinante sed cum
forte apud indos ex quadam repentina conuersione pori strepitus
et conclamatio exstitisset auertissetque porus os quo causam
illius strepitus cognouisset inuolat alexander atque eius
inguinem telo eminus transfodit eumque prostrauit hac
indignatione indi excitati in arma prosiliunt instaurantque id
proelium quod absque uulgi periculo pactum inter reges erat
enimuero alexander saepe iam indicam uim expertus non facilem rei
bellicae manu silentium quaerit et ab hoste patientiam petit
paulisperque patientibus in hunc modum loquitur non equidem
uideo causas o indi tam inconsulti huiusce discriminis uestri
cum nihil egerit aliud nostra inter nos proeliatio quam uti
uestro commodo consultaret igitur cum omnis militantium uis ei
ostentationi proficiat si testi imperatori suo quod singulis sit
deuoti animi monstrauerint quid hoc rei est quod incassum
discrimina uestra profunditis pori iam testimonio facessente

ad haec dicta cum indi se nolle graecis fieri captiuos dominumque
alexandrum pati uulgi murmure testarentur secundo etiam sermone
alexander monet soluerent hunc cordis sui metum
exspectationemque curarum eiusmodi abicerent atque secluderent et
fidem rati dat iureiurando neque enim sibi libidinem talem aut
desiderium umquam indici imperii adstitisse sed enim omnem illam
causam proelii hanc fuisse si experimento ipso fortitudinis suae
gentes quoque ceterae didicissent amicitiam suam singulos magis
quam uehementiam experiri conuenire igitur irent quisque securus
in sua nec ultra quicquam de uictorum insolentia trepidarent
cum illa quoque causa ab indignatione uictoris sese utique
tueretur quod plerique soleant in ultionem prioris contumeliae
insequi superatos non enim indos culpae illius reos apud se
fuisse uerum porum qui sat sibi poenarum quae lex belli monuit
praestitisset sed ne ipsi quidem ultra iam hostis sum ait quin
etiam hortor moneoque uos uti regem ut fas exigit et uobis
moris est sepulturae inferatis ad haec dicta alexandri non
cunctanter quidem acquieuerat uis indorum sed enim alexandro non
absque utili sapientia haec humanitas sederat cum et uim
indicam saepe expertus foret et pleraque praedae eorum quae
secum plurima gentis suae more indi ad proelium uehunt in suam
potestatem sciret esse translapsa

quare domitis hostibus auectaque praeda ad oxydracontas quae
gens exim colit iter suum dirigit non illam quidem gentem ut
hosticam incursaturus  neque enim illis studia sunt armorum 
sed quod celebre esset indos quos gymnosophistas appellant hisce
in partibus uersari opum quidem omnium et cuiusque pretii
negligentes solis uero diuersoriis patientissimi quae humi manu
exhauriunt aditibus perangusta enimuero subter capacibus
spatiata quod id genus aedium neque pretii scilicet indigens et
ad flagrantiam solis aestiui apricius habebatur

 ii igitur cum comperissent alexandrum ad sese contendere
primates suos quos scilicet a sapientiae modo censent obuiare
aduentanti iubent cum litteris huiuscemodi gymnosophistae
bragmanes alexandro homini dicunt si tendis ad nos proeliaturus
utique tibi propositum est quid nobis adferas habes porro quod
auferas nihil sin uero uenies ut discas quae a nobis scilicet
sciri queant nulla est inuidentia etenim non arbitramur inter
hasce scientias nostras causam discordiae positam cum tibi amica
res proelium nobis uero philosophia noscatur

his lectis alexander pacificum iter agere decreuit uidetque
homines reliqua nudos sed amictu simplici superiectos
deuersantesque his aedibus seu speluncis quarum relatio supra
est eorum filii coniugesque pascendis pecudibus occupabantur

 ergo instituit macedo cum hisce hactenus loqui ac primum an
uspiam huius gentis hominibus sint sepulchra ad haec responsum
est idem sibi domicilium esse quod sepulchrum eoque consuefieri
his diuersoriis ut dum cotidie dormiunt desinant aliquando
uigilare exque eo sibi esse unam domum uiuenti pariter et mortuo
rursus quaerit ex alio utrumne plures uiui an mortui putarentur
ad idque responsum est uideri quidem plurimos mortuos sed eos
numerari non oportere quoniam iam esse desiissent quippe plures
pronuntiari oportere eos quos uideas quam illos scilicet quos
neque oculi ulli neque ratio conspicetur post quaerit ex alio
utrumne uita fortior an uero sit mors uitam esse responsum est
quod solis quoque feruentior orientis uigor marcentior uero
uiseretur occiduus ortumque hominis esse quo uiuitur contraque
quo frigeat et id addit utrum mare spatiosius anne terra
terram esse respondent cuius mare gremio teneretur sciscitatur
id quoque quaenam omnium bestia callidior et astutior hic uero
cum risu hominem esse pronuntiant adduntque rationem de exemplo
sui qui solus tot animantium milia illexisset ut ad persequenda
ea quae aliis essent praedae cupiditate laborarent non his ut ad
contumeliam dictis alexander mouebatur enimuero addit quid
imperium sibi uideretur at illi fraudis potentiam esse
respondent adiutam temporis blandimento uel si ita mauelit
iniusta audacia quaerit etiam utrumne dies an uero nox prius
constituta putaretur nihilque cunctantes noctem priore ordine
posuere cum omnia quandoque concepta uiuendi auspicium in
tenebris sortiantur post uero nata in lucis spatia
transmigrarent pergit denique sciscitari cuinam mentiri hominem
non oporteret responsum est deo quod omniuidens ille sit atque
omnium sciens quaerit etiam quasnam in homine partes
honoratiores esse existimarent laeuas esse responsum est quod
sol etiam oriens ex laeuo dextrorsum curriculum exsequatur tum
quod permixtio maribus ac feminis laeuarum mage partium
existimetur et lactaturam feminam laeui uberis primum alimenta
praestare deosque laeuis humeris religione gestari et reges ipsos
indicia dignitatis praeferre laeua

cumque post haec et quid sibi a rege uellent largitum iri
polliceretur immortalitatem consoni poposcere sed id cum rex
praeter potestatem suam esse dixisset cur ergo aiunt cum sis
mortalis tot tamen laboribus seruis et tantis appetentiis
uinceris quarum tibi fructus aut nullus aut breuis est enimuero
idem mox ad alios transiturus tum alexander non haec sane
nobis inquit in manu sunt enim deorum uiuimus lege quam
homines exsequi sit necesse neque enim illi nisi nauigari maria
siuissent uenti quoque nauigantibus prosperarent aut uirecta
etiam mouerentur nisi ob hoc ortis flabris impellentibus
cederent gigni quis neget cuncta ratione ratione esse qua
nata sunt moxque occidere interireque ratione nihil denique
omnino frustra reperies quin cunctis actibus sui motus et causa
sit ut mihi quoque non utique ratio ista bellandi sit suauis
sed quoniam animum meum ardor istiusmodi uoluntatis incesserit
decedo ac ministerium meum puto quidquid de hoc labore profecero
denique facessant ista de medio quae iam erunt inter homines
discrimina fortunarum quae dispar ratio gloriae quae diuersitas
dignitatum quis uoti modus desinet protinus coli terra
transmitti mare desiderari successio cum illa promptior sit
naturae hominis admiratio non uidere quae metuas cum meminisse
non desinas desideratorum etenim quanti qualesque meorum etiam
proeliis cecidere quanti uero adepti desiderata non ex illorum
incommodo condicionem suam sed ex ipso prouentu beatitudinem
metiuntur haec denique una uiuendi lex est uelle sibi
unumquemque quod penes alterum uideat ut habeat ipse quoque quod
mox transmittat ad ceteros

 his talibusque cum sese tunc alexander oblectauisset exim
iter prorsus exsequitur arduum quidem illud et laboriosissimum
inuiis locis asperitate naturae et colentium uastitate deque
labore hoc aristoteli scribens magistro ut uel maximum sibi
testimonium dicit eiusque litteris sententia talis fuit

operae pretium est mi magister eorum omnium quae sint in
nostris laboribus maxima eorumque qui mecum una tolerauerint
inopinatissima te participare per litteras igitur indicas
regiones incessimus nam cetera tibi ad bragmanas usque
praemiseram his denique penetratis prasiacae superuenimus quae
ciuitas regia quaedam indiae cluit situs uero eius loci arduus
et ad promuntorii faciem longe porrectior nam et mari imminet
subiacenti enimuero quod istum colunt hominum nescias
inuisitatius an inauditius genus hique sunt promisce mares atque
aliud secus omnes tamen ad nostratia corpora quibus sunt
feminae molliores nam et uetus sermo eos molles sabaeos
appellat sed nihil aliud ferme ad cibum norunt praeter piscium
genera quorum illis multa et facilis abundantia est

fuit igitur mihi ad eorum fabulas diligentia et interpres
inuentus est qui nobis daret cum hisce barbaris fabulari cumque
multus et uarius sermo procederet locum interea quendam insulae
monstrauere  nam is etiam eminus uisebatur  quod esse dicebant
ueteris cuiusdam regis indidem monumentum id auro esse et
pretiis refertissimum conditis cum hoc naturalem hominum uel
diligentiam in nostris uel appetentiam promouisset certatimque
festinaremus pars uisendae eiusce insulae uel sepulchri pars
uero uel plurimi auri etiam auiditate et spe potiundi iam animis
gestientibus repente barbari qui loci eius indices fuerant
dilabuntur eque in conspectu nostro incertum quanam maiestate
euanescunt relictis sane nauiculis admodum paruis duabus ac
decem quibus uectari soliti intellegebantur igitur una mecum
cum amici ad spectaculum properarent philon scilicet et
hephaestion craterus quoque multique alii obstitit philon ac
periculum illud uisendae nouitatis non primum a rege faciendum
uerum a se modo suisque similibus suadere persistit quippe
amplius aliquid in hisce regionibus formidandum in quibus
uiderimus hominum formas de conspectu nostro tam facile
euanuisse neu si quid secus atque ut sperauerant incommodaret
eius periculi fieret de rege principium sese igitur iturum esse
confirmat ac si exploratio secundasset tunc demum nos tuto
posse transmittere

sedet sententia persuadentis atque ita iussimus fieri conscensis
ergo nauibus protinus ire ad insulam tendunt quae quamuis
propter obuiare oculis uideretur ad integrae horae tamen spatium
consumpserat nauigantibus tandem sunt uisi insulae institisse
sed id ubi gestum est omne id solum repente una cum uiris et
sepulchro quod uisebatur submersari mari et in profundo labi
conspicamur neque enim uana formido ludebat oculos
intremiscentium enimuero illa philonis mors et exitium eorum qui
una philonem comitati fuerant territi igitur detestabili morte
sociorum indigenas barbaros rimabamur si quid nobis de itinere
consultarent at uero nullus uspiam uisitur locisque desertis et
inhospitalibus per octo posthinc immemorati dies egimus
consilio confirmando tum in illo promuntorio cuius supra facta
est mentio bestiam quoque uidimus praegrandi admodum et
inopinabili magnitudine quam ebdomadarion uocant adeo immensi
portenti rem ut illi perfacile insistentes etiam super dorsum
elephantos cerneremus hac igitur spectaculi foeditate moti iter
ad prasiacam repedamus per quas ubique uastitates multa ferarum
nomina multasque eiusmodi saeuitudinis facies erat uidere
serpentium quoque genera permiranda illic et solis lunaeque
defectus comminus etiam speculati sumus et causam hiemis et
temporum differentias arbitrati quo primum reuersi ut inspecta
sunt uos quoque participare curabimus

nunc enim nobis iter per regna darii persasque nostros agitatur
quam cum omnem peragrare regionem cordi habeamus multo ubique
auro multisque crateribus abundamus non his ex auri modo materia
pretiosis uerum longe lapidum luce maioribus neque tamen nobis
alia quoque ab hoc genere diuitiarum instrumenta sunt minora
sed hic circuitus de quo dicimus a portis caspiis fieri  quo
eptus laboras aut uitae  eiuscemodi ubi cenatum exercitui
foret statim signum dari classico et ad uesperam iniri iter
oportebat idque horis ferme nocturnis tribus agitari conuenerat
sex uero insequentibus horis somno indulgere rursusque exim ad
horam diei quartam reliquum spatii transmittebamus sed enim
uiantibus non simplex habitus neque incuriosa munitio fuerat
necessaria peronibus quippe crura omnia pedesque muniri et
femoralibus uti pellinis oportebat reliquumque corpus ambire
loricis quod illae omnes persicae regiones multis admodum et
uehementibus infestari serpentibus dicerentur

idque iter continuatis diebus ferme duodecim exanclauimus atque
ita demum ad oppidum aduentamus situm in insula circumflui
fluminis ibique uisitur castrum consitum undique arundinibus
quae ad triginta cubitorum spatia supercrescerent crassitudo
uero earum supra eam quanta est hominis crassitudo nauigia
quoque plurima amni inerant quae mox curiosius intuentibus
partes quaedam fissarum arundinum noscebantur enim huius
fluminis liquor ad potum hominis aduersus amaritudine nimia est
cum salsitate quaerentibus igitur qua poteramus ex accolis
usum elementi memorati aliud castrum eminus demonstratur ab
stadiis ferme quattuor indidem situm ad quod cum audacius quidam
exploraturi properassent flumen quidem adfluum uident sed
emersi indidem hippopotami magnitudine nescias an saeuitia
immaniores nostros qui exploratum abierant incursauere ac rursus
ad aliam partem eadem nobis curiositate rimantibus agmen
earundem bestiarum longe numerosius occursabat quare omni genere
fugienda loca euitandumque periculum uidens classico signum
abitioni praecipio quamuis tanta uis sitis eiusque desiderii
homines incessisset ut plerique etiam a potu urinae ob
necessitatis uehementiam non temperarent igitur forte fortuna
cum exim stagnum quoddam dapsile repperissemus potitique
desiderato ac persuaui potu per prata uirentia sterneremur
eminus uideo in quadam adiacentis tumuli eminentia titulo
gemmeo superscriptum hanc sententiam aquationem hanc rex
sesonchosis orbis uniuersi praestiti cunctis rubrum nauigantibus
mare igitur iussi propter hoc stagnum castra constitui ignesque
quam creberrimos fieri

et iam noctis ferme hora tertia numerabatur illustrisque admodum
luna nihil diurni luminis demutarat cum subito conspicamur
undique ex omni silua quae circumsteterat bestias quasdam ad
ripam stagni potus gratia contendentes erant eae bestiae scorpii
quidem non minus proceritudine cubitali ammodytae etiam albi
colore uel rufi nec non cerastae coloribus ut supra diuersis
quare uehementi sollicitudine incitati conspicantesque iam
nostrorum aliquot interemptos fletibus undique consonantibus
periculum opperiebamur insequebantur enim praedictas bestias
etiam quadrupedes beluae uehementes potus scilicet consuetudine
ac necessitate illo uenientes quae quidem erant leones supra
magnitudinem taurorum quos ex nostratibus maximos ducimus
rhinocerotes etiam uel apri uel pardi lynces quoque et tigrides
scorpiurique una elephantis et bucriis tunc taurelephantes et
cum his homines senis manibus portentuosi himantopodes etiam et
cynoperdices multaque formarum humanarum genera inuisitata
igitur excitabamur ad prouidentiam periculi imminentis atque ideo
arma quidem quam properantissime capimus mando uero ignes quam
maximos et creberrimos fieri siluisque ipsis conflagrare
facillimis immitti incendia quae res etipsi plurimum quantum
contra multitudinem bestiarum opitulari trepidantibus poterat
inuitat tamen nimietate luminis plurimas illo contendere idque
certamen in eo usque nouis uitandis periculis fuit donec cum
lunae occasu umbrata tellure offusisque tenebris ad consueta
siluarum refugia omnes illae bestiae remearent non tamen prius
memorata saeuities animantium receptui consulit quam id animal
superuenisset quod regnum quidem tenere in hasce bestias dicitur
nomen autem odontotyrannum uocant haec bestia facie elephantus
quidem est sed magnitudinem etiam huius animantis longe
prouectus nec minor etiam saeuitudine omnibus egregie
saeuientibus quare cum nostros incesseret ac ferme uiginti et
sex de occursantibus uiros morti dedisset tandem tamen reliqua
multitudine ignibus circumuallatur et sternitur adhuc tamen
saucius odontotyrannus cum indidem fugiens aquae fluenta
irrupisset ibique exanimauisset uix trecentorum hominum manus
nisu extractus de flumine est hactenus igitur noctis illius
nobis periculi finis fuit

longe tamen molestius quo enim caueri difficilius erat quod
post euenit tenebris enim post occasum lunae omnia obumbrantibus
nyctalopecas uiseres de arenis profundis emergere non minus
longitudinis cubitis decem eaeque qua poterant homines
inuolant tunc ex iisdem arenis corcodrilli etiam exsistentes
passim inuadunt quadrupedia militaria ad hoc alites quibus apud
nos uocabulum uespertilio est sed quae illic super columbarum
magnitudinem dentibus tamen ad humani rictus ualentiam saeuae
sunt circumuolare coepere et quibusque incautioribus aures aut
nares aut digitos praesecare tum rhinocoraces insecutae sed eae
sane neque ad homines saeuiebant neque ignes temere aduolabant
tandem igitur restitutus diei intelligensque in quanta discrimina
proderemur ab hisce indis qui sese salutaris itineris futuros
esse nobis polliciti erant eos ob fraudis meritum eisdem aquis
praecipites dari necarique praecepi atque exim usi itinere
rectiore tandem restituimur uiae quae nos ad prasiacam tuto
deduceret

igitur cum oppidum quoddam opulens sane et abundans omnibus
refectioni humanae necessariis aduenissemus recipiendis uiribus
ibidem dies quinque transegimus enimuero cum sexta iam reditui
consuleremus talis nobis obicitur admiratio primum quidem uenti
spiritus uehemens et procella adeo supra consuetam
magnitudinem rapax ortus est ut non tentoria modo satis firmiter
fixa conuelleret uerum homines quoque stantes gradientesque
prosterneret nisi quod properanter sarcinis strictis ad tutiora
oppidi concursamus enimuero dum ista molimur coire nubes et
densitatem nimiae crassitudinis solis lumen omne coepere
subtexere indiscretamque nobis noctem diemque confundere neque
id breue aut transcursorium fuit enim diebus fere quinque pari
facie foedatus aer in id tandem aliquando purgauit ut sexta sub
luce cum interruptis nubibus sol faciem mundo pristinam
reddidisset tantam uim niuium incubuisse uideremus ut supra
trium cubitorum altitudinem densa multos quidem et nostratium
interfecerit quos forte in apertioribus locis nacta sit plurima
tamen obruerit quadrupedia quorum nihilum non stantaria morte
obriguisse uisitares

eaque niuium uis cum diebus ferme triginta uix tabuisset aequato
tandem solo itinere dierum ferme quinque prasiacam
aduentabamus multo quidem labore qui strictim dictus est
exanclato enimuero maiore praeda totius indiae earumque gentium
quacumque transmisimus conuectata nullo omnium indo persarumue
dubitante quin omnia nobis ad subiugandum facilia forent
quocumque animum intendissemus at cetera nomina pretiorum
aurique opulentiam ulterius non requirendam  uixdum
grauibus subuectionibus consulentes cum tanta in his quae
subiugata sint loca uel copia uel adfluentia reperiretur sic
igitur animo laxato cum nihil iam foret quod non fortuna ex hisce
appetentiis expleuisset omne demum intenderam desiderium ut si
quid esset quod inuisitatum aliis foret atque auditu mirabile
haberetur id sane resciscerem uideremque

tum quidam uiri ex oppidis circumsistentibus esse dignum cognitu
et scientia contendebant si modo mirum homini uideri posset
uirecta noscere et arbusta loquacia ad humanum modum id primum
ut impossibile alienissimumque natura arbitratus neque credideram
nec renuebam sed persistentibus adserentibusque adsensi tandem
itineri eius terrae quam sol oriens uisitaret eo ergo cum
uenissemus ducor in quendam locum arboribus consitum uel
amoenis hunc illi paradisum uocitauere enimuero consaeptum
uiseres non maceriae circumiectu uerum arborum frequentia
circumsistentium eum locum sacrum soli lunaeque esse dicebant
nam et aedes templaque opere naturali hisce diis ibidem
intrinsecus uiseres duas uero arbores caelum ferme proceritudine
interuectas simili facie qua cupressus plerumque etiam 
diretiorum est  ea stirpe quod genus arbores myrobalanos
habent sed ex hisce duabus arboribus de quibus supra locuti
sumus marem alteram alteram feminam esse contendunt et maris
quidem arboris praesidem solem feminae uero lunam esse
cultricem harum omnis circa radices conuestitas uiseres tergis
ac pellibus sacris sed ex his quae ex maribus essent marem
arborem quae uero ex pecudibus femineis ad honorem feminae
sitae quamuis hominibus gentis eiusce usus ferri aerisue uel
stanni omnifariam ignoraretur neque esset quicquam quod ad
aedificii usum ex luto fingeres  cum igitur illa terga uel
spolia bestiarum ex quis forent animantibus quaererem comperio
leonum esse siue pardorum et huiuscemodi bestiarum eisque tergis
non ad honorem solum numinum uti consuetos uerum etiam ad
operimenta abuti homines incolentes id tamen esse in hisce
arboribus admirabile namque oriente sole marem illam arborem
itemque cursus sui meditullium possidente uel tertio occiduo
loquacem fieri et consultantibus tercio respondere idem uero
nocturnis horis atque lunaribus arborem feminam

doctus igitur ab his uiris qui antistites loci sacerdotesque
memorantur uti mundus et ab omni irreligioso contagio impollutus
accederem comites mihi eius aditionis adscisco amicos carissimos
fidissimosque parmeniona scilicet sed et craterum isyllum
quoque atque machenten et thrasyleonta et machaona una
theodecto diiphiloque sed etiam neocle monentibus igitur
sacerdotibus religione prohiberi ferrum id loci inuehi ita ut
praedictum est facio moneoque addita tamen cautela eiuscemodi
diligentiae quod octoginta uiros fortitudine pariter
exploratissimos adesse circa ea loca ac nemus quo ingrediebamur
quam sollicitissime iubeo exploraturos etiam ecquis esset qui
forte uocem de proximo subiectaret quam nos ex illis arboribus
ferri arbitraremur

adhibito igitur uno ex indis qui interpres dictorum idoneus
foret cuius illectu illo ueneramus iuro quam sancte poenam
illum capitis non euasurum si promissum ex arbore responsum
diffamatumque tacuisset unde intentis ad audiendum mox primum
solis occasus et abitio fuit uox auditur ex arbore sed lingua
barbarica eiusque interpretamenta haud quisquam nobis
edissertare audebat id cum obstinatius facerent cupiditateque
omni ad significantiam uocis emissae properarem interminatus
interpreti necem ni sedulo mihi praedicta narrasset perterritus
tandem eiusmodi esse responsum arboris refert quod enim obitu
ueloci et occasu iam proximo uitae meae spatia urguerentur eamque
mortem non de externis enimuero de ciuibus et proximis fore
quae dicta cum ex natura hominis meum quoque animum
attitillarent ac sub ortu lunae rursus ex arbore femina
oraculum mihi sciscitanti reddi deprecarer quaerens et obsecrans
numnam matre et proximis salutatis obitus mei clausulam
subiturus sim non barbara iam sed graecae linguae significantia
lunaris arbor elocuta est mortem mihi in babylonia esse fatalem

id satis triste mirumque admodum amicis adsistentibus uidebatur
ego tamen coronis atque alio religioso honore locum donare
contendens sum prohibitus a sacerdotibus quod huiuscemodi munera
dii indigetes abnuissent agebam maestus et exspectatione futuri
admodum territus parmenion tamen me philippusque in somnum ac
requiem hortabantur sed id quoque cum omnifariam negitassem ac
iam ferme dies insequens indilucesceret ipsum ad sacrum ire
contendo adtrectansque arborem quaeso percunctans ecquid si
uitae praedicto abitu urguerer reuectari tamen ad macedoniam
corpus meum dii permitterent uiderene matrem atque uxorem ultra
potuissem sed ad haec primum ortus solis lux mundo est
reddita e uertice arboris acuta quaedam uox sed enim
discrebilis et intelligenda sic appulit completa sunt inquit
tibi uitae spatia quae debebantur nec reuehi sane ad matrem ut
desideras poteris cum illa mors in babylonia sit futura sed
sedes corporis longe diuersa est uerum ubi haec tibi finis
adfuerit mox matrem quoque una et coniugem perituras esse uel
tristiore morte non ambigas indis una uel persis etiam
infestantibus

his compertis animoque ad necessaria confirmato moratus dies
ferme quindecim ad prasiacam festino et atilaniae regionibus
quarum peragrandis oppidis praesens intentio erat debitam
diligentiam praesto ergo prasiaca percursata reuenio persidam
omni studio properans samiramidos quoque nunc regnum uisere sed
quoniam ad hunc mihi interim finem res gestae sunt ea te
scientia participare amicum fuit quare uale

 post hasce litteras ad aristotelen datas pergit ire ut
scripserat ad samiramidos regiam quod illo se et opulentiae
fama ducebat et magnifica peruulgatio imperii satis incliti ad
laborem quippe urbs omnis muro quam ualidissimo est circumsaepta
portarum ualuis aere uel ferro ad firmitudinem uel decorem
impendio fabre  possessis  omne uero oppidum quadratis saxis
sed hisce non incuriose laeuigatis congestum et cultum uisere
non absque admiratione uisentium fuit enimuero regina oppido
erat et pulchritudine famosissima et commendabilis ex aetate
forte tunc uiro uidua quamuis mater iam trium liberorum sed
feminae nomen candace dicitur proneptis erat haec samiramidos
supra dictae ad eam igitur alexander scribit talia aegyptum
adueniens ex eorum indigenis audiui illis terris et domos uestras
et sepulchra esse defunctorum ex quis palam fuit dominatos esse
priscos reges uestri indiamque tenuisse nam et relatio addidit
ammona quoque meum militasse una uobiscum et id famae
adstipulatur etiam oraculi maiestas quod editum iubet uno nos deo
sacris obsequi quare religiosum est facere dei iussa et id
moneo suadeoque rectius tibi facturae si ueneris enimuero
multum peccaturae si omittas

ad haec candaces scribit uetus nobis oraculum est ammonis dei
neque nos in aegyptum militare neque indiam nostram hac ex causa
debere commoueri enim si quis huc audeat hisce utpote hostibus
occursare quare dei iussis parere decretum est ac uerecundum
nec nos aestimes ex colore quippe cui animi liberalis species
intuenda est non satis corporis forma praeiudicat id ne putes
arte timoris adlatum octoginta nobis populos scito esse uel
maximos eosque omnis agere in armis non ob iniuriam inferendam
sed inferentibus occursuros at uero te probo quod ad communionem
nos sacri et obsequium uoces ammonis dei quem maximum et
praesentissimum scimus habebis ergo tibi ex nobis amicitiae
argumentum centum laterculos auri grandissimos aethiopas impubes
quingentos psittacos sex sphingasque sex praeterque haec ammoni
deo nostro coronam smaragdis ac margaritis etiam toreumatis
pretiosiorem his  ad  loculos refertissimos cuiusque generis
margaritarum atque gemmarum ad decem numerum eburneosque alios
loculos octoginta una misi usibus et deliciis tuis ferarum
genera quae sunt nostratia elephantos trecentos quinquaginta
pardos sex rhinocerotas octoginta pantheras uero quattuor
milia canes etiam in homines efferatissimos nonaginta tauros
trecentos uirgas ebeni mille atque quingentas quae cum primum
auferenda iusseris transmittentur  haec ut ualebis 
scribasque ad nos uelim ecqui te iam orbis uniuersi dominum esse
gratulemur

 et ad haec quidem transferenda alexander miserat ipse uero
paulo post uidendae reginae studio illo profectus est quod ubi
candaces comperit eiusmodi rem ex ingenio comminiscitur unum e
pictoribus peritissimis ire clam obuiam aduentanti alexandro
iubet eumque quam colliniatissime efficiat ac depingat atque ad
sese properiter picturam quam illeuerit deferat id ubi factum
est et pictor reuenit acceptam effigiem abdito quodam et secreto
ponit in loco

sed insecuta est factum hoc eiusmodi fabula filius reginae
candaces cui nomen candaules erat una cum equitibus admodum
paucis forte occurrit ad quaedam tentoria alexandri militum moti
uero custodes exercitus personae nouitate ducemque illum et si
qui cum ipso uenerant comprehendunt offeruntque ptolomaeo cui
cognomentum soter erat eius enim dignitas ueluti secunda post
regis ambitum uidebatur quod igitur alexander id horae somno per
diem teneretur ptolomaeus quaerit ex homine quis esset quasue
haberet causas repentini illius superuentus ad haec candaules
opinatus regem esse ptolomaeum ait esse se quidem filium reginae
candaces sed enim sese una cum coniuge ciuilius et incuriosius
ad sacrificium annuum contendentem superuenire amazonum a quodam
bebryciorum tyranno uxore priuatum omnes denique militum qui una
secum fuerant interfectos quare commodum nunc numeris
congregatis hanc se moliti militiam uti ultioni consuleret

his compertis ptolomaeus ad regem irrumpit eique comperta
communicat quae quidem grata alexandro et ex uoto accidere
uidebantur surgit igitur e lectulo et diadema protinus suum in
ptolomaei caput transfert chlamydeque augustiore uel regia
circumiectum egredi iubet tum ubi petitus a candaule rex
fuerit ad sese antigonum satellitem uocitare pro quo antigono
cum ipse alexander ptolomaeo se ueluti satellitem obtulisset
ibi inquit cuncta haec mihi comminus dicito atque a me
consilium super re quaeritato ita ut doctus est ptolomaeus
protinus facit sed cuncti uidentes et ptolomaeum cum insignibus
regiis et pro satellite alexandrum adsistentem summa
exspectatione pendebant ecquid noui consilii regi sedisset

namque ut egressus est habitu famulantis protinus ptolomaeus
cerne inquit antigone hunc candaulem is candaces reginae est
filius sed enim iniuriam deflet coniugis raptae per insolentiam
regis bebrycis facies igitur obsequenter si nos consilio iuues
subiciasque ecquid nunc facto opus esse arbitrere ad haec
alexander dignum te sane erit rex ait si armato exercitu
iniuriam supplicis ulciscare eximasque eius adfectus cuius honor
matri proficiat his compertis candauli gaudium sed ptolomaeus
ad haec respondit ergo inquit antigone exsequere istud quod
subiecisti consilium atque exercitum para

 faciam sane respondit alexander sed enim commodum est mihi
rex ad consilium quod subieceram bellum istud inferri bebrycum
regi seu regno non die teste neque enim animus barbari nisi
improuisa formidine incitatus ab interfectione raptae mulieris
temperabit erit uero frustra opem supplici procurare si
emolumentum uictoriae dilabatur ergo si placet nox belli tempus
et superuentus eiusmodi confirmetur ubi enim flammis immissis
noctis obscuro turbari ciuitas coeperit acquiescent
condicionibus nostris facillime iam praeuenti raptamque nobis
haud difficile repraesentabunt haec cum dixisset et antigonus
consideraretur a supplice procidens eius ad genua candaules
quam uellem ait tu ille alexander fores cum hac tua antigone
sapientia non enim armigeri parum nobis  calles industria
dedisses 

ergo ut consilium fuit irruunt nocte barbaricam ciuitatem et
iam somno deditis superueniunt iniectis denique flammis omnia
conflagrare cum sepultis somno nuntiarentur causamque
superuentus hauddum cognouissent undique increpari  claso 
iubet candaulis illum exercitum uxorem esse repetentis quare
boni consulerent si regi uxor protinus redderetur quod ni
fecissent omnis ciuitas direpta hostiliter conflagraret id ubi
ciuibus palam factum est irruunt aedes tyranni foribusque
praefractis mulierem protinus reddunt ob hoc gaudium candaules
cum agendis gratiis occuparetur eiusque facinoris summam penes
antigonum collocaret complexus eum hisce adloquitur da quaeso
te mihi antigone ait ad matrem usque comitatum ut pro
consultis tuis a me quoque praemiis munerere ergo inquit
alexander recte feceris si id ipsum a rege super meo nomine
postularis nam et mihi haud mediocre studium est et uidendae
ciuitatis tuae et reginae pariter salutandae monet igitur
ptolomaeum uti petitis adnueret seseque legatum ac nuntium ad
candacem ire mandaret et ptolomaeus pro iussis ac si petenti
adnueret facit ac sic ait et ipse sane loqui per litteras aueo
cum candace et gratiam tibi faciam ut desideras eumque nobis
quam primum sospitem redhibeto hunc enim tibi ut me ipsum
alexandrum tecum missum habebis ita sane candaules ait eumque
tibi onustum donis regalibus reddam

 insinuat ergo traditque candaules alexandro uel maximam
exercitus sui partem impedimentaque omnia quibus apparatus regius
uehebatur sed enim alexander uiabundus cuncta curiosius
spectans animo perlustrabat montes scilicet arduos et congesta
saxorum niuali specie candentium quae pleraque crystalli metalla
dicebantur frigida sane sub caeli plaga et circum omnia nubibus
conuestita enim frigus hoc fertur non obsistere ubertati
arbores enim procerissimas uirentesque et graues pomis ubique
mirabatur haec poma erant uel mala grandia ad auri gratiam
colorata sed ad magnitudinem ferme quae apud nos est citri
excrescentia uuae ponderis et densitatis immensae prorsus ut
singulis acinis uel improbissimis oris hiatibus non occurses
granatis etiam malis suam dat gratiam magnitudo nam grana illis
quo glandes ambitu uerum ignicantia tum sapora ipsaque mala
non minus pepones excrescunt enimuero potiori horumce
pomorum perdifficilis occasio ita omnia uel pleraque dracones
amplexi possident haud errabundi tum genera lacertorum haud
minus icheneumonum magnitudine multa praeterea animantium
genera innoxiaque sed enim facie peregrina nostris experimentis
aliena et simias facile uiseres magnitudinem ursarum nostratium
superuectas formasque uarias bestiarum quas efferre difficile
est nominibus non insignientem

locorum uero plerasque saxis quidem aspera sicuti dictum est
sed quae facile praesumeres haberi et incoli posse numinibus
quippe loca haec domus deorum uocant et plerumque uisuntur in
hisce secessibus agere dii res uoluptarias addebat quippe
candaules et uocatos hominibus respondere et uultu sese quo sint
regibus confiteri quare tu quoque si uoles inuitato
sacrificiis haec numina nec erit difficile experimentum quin te
quoque sui conspectu dignentur

multa igitur eiuscemodi cum per omne iter uidisset audiuissetque
alexander tandem cum candaule ad regiam candacis uenit quare
iam primum fratres eius postque et regina mater cum regiae
pompae comitatu candauli obuiantes in complexus eius gratulabundi
irruere gestiebant sed enim praeuenit iuuenis nec prius sibi
adfectus huiusce obsequia deposcit quam antigono gratias super
adiuto sese ac liberata coniuge confessi forent hunc enim
antigonum internuntium esse regis alexandri secumque legatum
tunc quaerentibus gratiae nouitatem et iniuriam raptae coniugis
et ultionem  prouisi beneficii  refert ergo agunt gratias
iuuenes et regina laetatur ultionem pariter temerati candaulae
et integratae nurus illibata laetitia cena denique gratulatoria
ubi id tempus operosa et regalis apponitur et est uidere apud
illos lasciuiam barbarum incubare pretiis illudere pretiis sed
et uesci de pretiis

 insequenti tamen die cum regina candace ostentatione regia
processisset superba admodum gemmato syrmate et gemmato
diademate statura auctior aetate ueneranda ut alexandro
recordanti ad olympiadam matrem eius aestimatio conueniret dedit
prorsus sciri sese et opulentiam suam domus uero egregio opere
elaborata hisque metallis insignita erat ut intuentibus splendor
ornatus pariter et celsitudo moliminis undique sudo quodam et
ignoto lumine coruscaret nihil in sese dispar aut uilius
possidens usquequaque lucebant omnia ueste serica colore
purpurea intexta auro gemmis admixta quae ueste cooperta
fuerant et perornata gemmarum uero regalium utrum magnitudines
mirarere an uero coloribus ducerere an fulgoribus uincerere
iudicium prae stupore non erat inter aurum sane purpureaque
texta uel gemmas ebur multum sed in ebore uiseres artis pretia
maiora onyx pro saxis et columnae de gemmis et earum proceritudo
ubique supra nostrates arbores sed quae sint procerissimae
fuerant ebeno tamen plurima interpolante quod si sit ad
caeruli speciem uel colorem laeuigatio tamen plerumque ex ea
purpura aliud esse quam si saxum ebenum mentiebatur

illic et effigies plurimae tum e marmore uario tum e metallo
cuiuscumque modi renuebant numeri aestimationem quae omnis
curiosi diligentiam uinceret adeo multa erant quamuis in
singulis figmentis fuerit superbior admiratio currus sane
falcatos e porphyrite lapide sed colliniatissime una cum
animantibus et aurigis ad ueri faciem uidere erat plurimos et
passim ubique constitisse quos et cursum agere opinarere et
moueri omnia non discrederes ita prae corusco fulgore oculorum
officio praeuerso labi erat opiniones intuentium ast alii currus
quadriiuges elephantos iunctos habebant eosque ebeno cui
concolor bestia ueri facilius imaginem retinebat sed subter
erant impressa pedibus elephantorum captiuorum corpora
succumbentium aut innexa proboscidibus suspensaque quae inter
omnia id sane praecipuum regi operis uidebatur quod una de gemma
scalptum templum indidemque columnas cerneret interscalptas
obsessum omne uel frequens horrore sacro de deorum uultibus
barbaris qui plusne formidinis an admirationis darent haud
erat homini discernere inter haec et celsa illa atque ad caelum
suspicanda palatia interfluere argyritum flumen et alium pactolum
fluuium mirabatur sed utrumque alueum auro diuitem et prae
nimietate auri interfluentis aquae quoque auricantem colorem sed
eorum litus et margines insertis arboribus conuirescunt quae
celsae sint et odorae cypros denique gentiliter uocant fructu
suaui et umbrosis frondibus diuites haec igitur cuncta cum
alexander interuisisset admiratione quidem debita uincebatur

agebat in conuiuio cum candauli sororibus enimuero quaesit
quam blandius post matrem candaules uti antigonum suum pro merito
gratiae regalis muneraretur quo donatus pro fortuna tantae
reginae ad propria protinus remearet comprehensum igitur
alexandrum candace per aulam suam omniaque regiae secreta ac
penetralia circumducit secessus quosdam ei aedium monstrans ex
uno lapide cuius quod fulgor ignitus est  nam lychnitem etiam
uocant  intuentibus uisitur opinio quaedam indidem solis
orientis triclinium quoque ibidem uidet alio de saxi genere cui
cum sint igneae quaedam maculae uel inustiones haud secus  haec
qua ei cadenti lapides sunt  flammea uisitabantur quam si
caelitus septem astra discurrere stellasque omni studio et sereno
sub tempore caelestem chorum agere mirere erat et tectum ad
instar integrae domus marmoris pretiosi opere circumforaneo
namque aedes illa rotarum lapsibus subter adiuta uiginti
elephantis ad reginae itinera mouebatur cumque his solita regina
quoque militatum pergere praedicatur

sed enim alexander ne uictus rudi quadam admiratione uideretur
ampla sane sed pro condicione opulentiae gentilis atque
praesentis uisa sibi omnia confitetur quippe admirabilia uideri
potuisse tunc mage si apud graecos haec forent apud quos esset
elaborandis rebus peregrina materia at cum sibi tanta metallorum
huiuscemodi pretia seruirent segnitiae condemnandos fuisse si
non haberent quibus uti ex facili licuisset et intelligit regina
candace ingenium uiri et probat sane sed in respondendo sic
ait uera mihi dixisti haec alexander mi tum audito nomine
obstupescens apage inquit o regina hoc a me nomen quippe
ipse antigonus uocor enimuero alexander nobis rex cluit cuius
ego nunc internuntius huc adueni et regina post haec esto sane
inquit antigonus apud ceteros mihi tamen nunc alexander rex
eris neque nesciens id habeo haud differam probationem et cum
dicto apprehendens in penita perducit olimque prouisam imaginem
ostendit agnoscisne ait alexandri illius quem mentiri non
potes faciem sed quidnam intremuisti tam trepide quidue
turbaris ex uultu non ille tu persarum potens es non indiae
dominus non qui iam orientem omnem trophaeum tuum feceris
parthis et medis imperitans an uero te pudet sine militia uel
expeditione in manus feminae deuenisse quare conice quaeso
quid te iuuarit tua illa famosa prudentia cum nunc candacem tui
uideris sollertiorem quod igitur huc attinet adrogantiam nimiae
prudentiae iam deponito

haec illa dicente nec uultu constare alexander quin etiam
infrendere dentibus uidebatur et regina subridens quid te
iuuat inquit haec tua tacita indignatio sic saeuientem uel si
mauelis insanientem ad haec ille una mihi  nam sane
profitendum  ait uel maxima indignatio est quod mihi gladius
meus huc comes non sit et cuinam usui regina respondit gladium
tibi nunc requisisses at ille quod enim in huiuscemodi tempore
atque rebus regale admodum munus foret interfecta te comitem me
praemissae morti praestitisse ne quid sit foedius quod
praeteritas nostras glorias obumbrauerit accipio inquit
candace professionem dignam uiro et animo sane regali sed metum
hunc abicias uelim et magnitudinem gratiae tuae beneficiique
considerans dignam uicissitudinem spera quod enim filio candauli
meo in bebryciorum ultione praestitisti id tibi ego in tua
salute praestabo atque apud gentiles barbaros meos fidem ueri
clam habebo quippe cum palam sit a caede tui homines natura
saeuiores haud facile temperaturos si qui ad fidem uenerint
praesertim cum tu etiam pori sis interfector cuius filiam scito
iunioris mei filii coniugio copulatam quare esto antigonus apud
illos cum mihi soli alexander habeare

 et cum hisce dictis egreditur atque ad candaulem sic ait
fili candaule tuque margie nurus suauissima gaudeo admodum
quod in tempore fuit uestro alexandri regis auxilium repperisse
ceteroqui uobis uidua iam et lugubris hic sederem dignum igitur
fortuna nostra erit internuntium alexandri donatum muneribus hinc
remitti sed ad haec iunior candaces filius charagos nomine
quam uellem inquit o mater nostrae quoque iniuriae
meminisses neque enim clam te illum quem opitulatum
salutariter dicas fratri meo mei quoque soceri interfectorem
exstitisse erit igitur memoriter ac iuste etiam indignantis si
uel in hoc alexandri internuntio eius ulciscamur iniuriam sed ad
haec regina candace neque inquit o nate mihi ad
alexandrum istud iniuriae facit et perfacile damnum est regibus
uno milite caruisse tunc legationis ius et foedus perpetuum
internuntiorum in nobis claudicare non sinam ad haec candaules
etiam excipit neque sane ad ista quae iusta sunt a nobis
quoque aberit antigono defensatio neque enim ingenuae
conscientiae est a quo tibi salutem datam tuisque fatearis eius
iniustum exitium prodidisse sed enim fortior iuuenis numquid
ergo mauis candaule super hoc antigoni praemio bello nos
decernere utrum enim iustius sit uide ultionem suis an uero
uicem gratiae praestitisse ibat adulescentium feruor et uis cum
impetu animi regalis et ex pari utriusque gliscens indignatio
asperabatur metuebatque mater ne quid aetas illa temere
consultaret

seducto igitur alexandro nunc inquit tempus est tuae
celebratae prudentiae reperiendum enim consilii genus quo filiis
causa ciuilis proelii dilabatur bono animo esse reginam
alexander iubet quare reuersus ad iuuenes neque me sane ait
minae istae mortis magnopere terrebunt nec regi meo damnosa satis
uidebitur ista iactura quot enim satellitum milia et quantus
animantium numerus hoc regi obsequium munusque hoc praestare non
poterit enimuero ego cessi candaces gratiae uesterque iam fuam
si quidem ita nobis ad fidem sederit uti ex praedicatione uestri
praesertim hisce liberalitatis indiciis facile alexandrum 
ductum  huc ad uos sponte peruenire praesertim adeo immodice
habendi cupidum atque opibus inhiantem qui cum perexiguo
comitatu uestrae se fidei commiserit haud magni faciam quid de
eius exitio consultetis modo ut uos gratiae memores
remuneraturosque in posterum mihi uos sedulo promittatis sedet
sponsio adulescentibus et candace protinus inuenti prudentiam
demirabatur rursusque secreto utinam alexander mi te quoque
uelles ad numerum mihi addere filiorum quis enim dubitet tunc
demum fore candacem orbis uniuersi reginam si talis quoque mater
filii putaretur ergo iam credo non te plus ferro uel proeliis
quam hac tua tam celebri prudentia gentibus praestitisse
confirmo igitur tibi rursus eandem illam fidem sponsionis meae
neque te ut res est noscendum cuipiam profitebor

ergo post paucos admodum dies digredienti dat secretius munera
coronam auream adamantibus coruscantem prorsus ac si regiam
thoracam uarium ex unionibus beryllisque chlamydem etiam
purpuream intextamque auro aliaque praeterea cum testimonio
publico quae ad satellitem facerent iubetque hominem deduci eo
et per satrapas uicissimque profectum repedare quo uenerat

 ubi igitur ad id loci alexander uenit quas candaules ei
deorum domus esse confessus est et sperat posse illic sibi cum
diis immortalibus uerba  ex praesentium copia opipare
sacrificatus ibidem conuiuatusque adhibet etiam ex comitibus quam
paucissimos interea interuenire quasdam formarum effigies uidet
tenui quidem sed corusco sub lumine ut si conuentu nebuloso
uera primum occurrentium confundantur tum etiam circumsistentia
tecta undique consplendescere et cum his una clarescit turba
formarum et murmur praesentium usurpatur et fit prorsus unum diis
hominibusque conuiuium

hic animo confusus reuerentia debita alexander trepidare quippe
intuenti uidere iam clarius erat flammas quasdam ex oculis deorum
discumbentium promicantes prodique effigies quas haud dubie
diuinas esse uel brutissimus sentiat unus ergo tandem ex his
aue inquit alexander mi tunc cum rex uenerationem debitam
reddidisset quaesissetque quis esset qui se foret hac salutatione
dignatus ego inquit sesonchosis ille sum sed enim ut uides
adscitus conuiuio caelitum ago una cum diis quod profecto te
quoque procul dubio iam manebit ad haec alexander cum ratum spei
istius requisisset sesonchosis rursus iure inquit ista tibi
sperare conuenit qui inter cetera laboris et gloriae eius quoque
urbis auctor exstiteris quae rebus humanis magnificentia pariter
antistet et gloria quare abito introrsus ut summi quoque
potentiam numinis coram salutes

tum auctior rex ingressus sacri loci penita maiestatis effigiem
uidet et fulgore aetherio renidentem enimuero sedentarium
talemque prorsus qualem apud rhacotin adoratum a sese summum deum
praesidem sarapim meminisset ibi ergo cum augustissimum numen
alexander salutasset agnitionemque confessus esset olim uisitati
dei rursus sesonchosis sic exorsus numnam inquit tibi
alexander mirum est in tam longinquo dei huius praesentiam uisam
esse sed idem ubique totus ac praesens est ait quod enim
caeli ambitus ubique praestiterit homini id huius quoque numinis
uis quae numquam frustra ueluti per absentiam requiritur tum
alexander occasionem ueri audiendi ratus protinus sciscitatur
quantum sibi ad uitae spatia polliceretur sed sesonchosis et
ante iam dictum fuit est inquit tibi nihil homini commodare
praescientiam quam requiris quippe uiuenti de uitae termino
ratum dicere nihil aliud est quam longum maerorem ei et perpetem
contulisse spem uero uiuendi perinde fieri longissimam si
praesentibus perfruare quod ergo tuum est ac beatitudini tuae
proficit urbs tellusque quam delegisti erit orbis illustrior
eoque tibi nunc et in posterum una erit omnium ueneratio deus
denique praesidebit his etiam laeteris si homine demutaueris
post hoc responsum et sacrum alexander haud difficile ad
exercitum uenit candaces corona et insignibus comptus

 eximque ad amazonas ire festinat ad quas praemittit litteras
in hunc modum scriptas uictorias nostras et in darium bella
eximque in alios quocumque militauimus glorias haud dubito
uobis famae ipsius magnificentiam commendasse nam et pori
fortunam et iter nostrum in oxydracontas ac bragmanas digna
taceri non arbitror in hoc nomine gymnosophistarum  etiam
per clementiam laudatiora quippe quos siuerim agere in pace ac
suis legibus moribusque donauerim quod si uobis haud displicet
accipite nos isto uenientes et quod est amicitiae munus diis
sacrificate pro nobis iam quippe uobis aderimus at uos uelim
obuiare nobis animo gratante cum ad amicitiam iter istud non ad
periculum sit futurum

ad haec amazones respondere uel fiduciae munus est uel
libertatis omnia tibi rex scribere quae penes nos sint non
quod fidem scriptis deroget ulla suspicio sed ut plenius noscas
ecquid operae pretii sit his quicumque hostili feruore in nos
cupiant militare commune quippe humanitatis studium esse
arbitramur in quaeque dubia ausuros nihil prius quam emolumentum
laboris intueri oportere scito igitur primum colere nos
interamnanum amazonico flumine locum omnem quo consistimus
ambiente eo fluenti circiter spatioque ut una sit aditicula
eaque uix accolis nota qua septem fluminis uel irrumpi
oporteat uel emergi eiusque aluei tanta est difficultas quanta
nos a quibusuis periculis tueatur hoc igitur tantillo in loco
ducenta milia uirginum colimus nullo omnino maris sexu
interpolatae enimuero sicubi nobis ad naturam est consulendum
annuum sacrum est quod hippophonia uocitamus eius sacri causa ad
mares nostros qui ultra amnem extrinsecus perpalantur omnes
ferme transimus atque illic per dies triginta inter haec quae
diis aguntur ubi fuerit ad lubentiam nubimus nuptas uero cum
maribus derelinquimus pactis et legibus ut quaeque exim ad
sexum hunc editae fuant eaedem post septennium in exercitum
dimittantur sed ubi uenerint erudiuntur equis et peltis donec
armis idoneae fuerint igitur nobis quocumque militandum est
uiginti milibus nostrum domi et in patria praetendentibus et
ceteris arma sumuntur redeuntibusque mos est honorem pro
uulneribus numerari ea nobis stipendia sunt haec prouectio
tantumque quis nostrum honore diues est quantum cicatricibus
insignitior quippe et corona aurea redimitae salutamur atque
adoramur a ceteris et publicis conuiuiis adhibemur et cuncta quae
sint nobis ad obsequium deferuntur quod si in bello mortem
quam uoti erit nobilis uirgo strenue oppetet et functae diuini
honores adhibentur et adfinitati functarum largae pecuniae
honoresque numerantur ceterumque nobis aurum non est neque
argentum nisi si quid sit in insignibus militaribus haec illa
sunt in quibus impenduntur nostra discrimina et in quae omnia
periclitandum est quicumque amazonas bello deposcent cuiusque
euentum non satis arbitramur utrique de pari quippe ubi
amazonibus suis auctor generis nostri mars fauerit mares a
feminis caesi uictique maiore cum dedecore oppetent uel
dilabentur ubi uero cum maribus steterit belli fortuna pudenda
res est si quid hic sexus superatis feminis glorietur haec tibi
igitur rex responsa de nobis sunt quarum si fiduciam probas
obsequium etiam non aspernabere siquidem te coronamus corona
aurea annua quae sit ponderis quanti tu iusseris superque his
quod mauelis scribito nos enim si secus sederit praeter amnem
in acie deprehendes

 hisce rex lectis delectatus admodum sic respondit qui terrae
ambitum diligentius mensi sunt eiusmodi magnitudinem uniuersi
trifariam diuisere easque partis asiam uel europam uel etiam
libyam nominauere in hisce igitur partibus uniuersis trophaea
quoque nostra consistunt et est pudendum si hi quibus nulla
omnium obstiterit difficultas a cognitione uestri ueluti sub
metus infamia declinemus quare uestrae sit facultatis si quid de
bello consultetis ceteroqui obsequium atque amicitiam
diligentibus uicissitudo nostri non displicebit neque uero
resistentibus exitium gentis et patriae neque cedentibus amica
humanitas differetur progressae igitur ultra sub lege uultis
praeter amnem ad nos uenite omnemque multitudinem uestram illic
in ordines ponite quod ubi fuerit ex forma huiusce praecepti
ego uobis ammona patrem meum atque iunonem mineruam etiam
uictricem iuro nihil amplius a uobis exactum iri quam si quid pro
uiribus offeratis mittite sane ad commilitium mihi strenuas
quasque equites quantas uultis a quibus singulis remuneratio
erit minae auri quinque praeter cetera quae ad hanc
magnificentiam congruent enimuero istae quas miseritis ubi
annuum nobis obsequium emensae sint in propria remittentur uti
pro hisce uicarias destinetis super his igitur ut uobis commodum
est consultate

igitur amazones motae rescribunt et dare se regi ueniendi quam
cupiat facultatem inspiciendique terras suas et coronare se eum
annuis talentis sex quingentas etiam equites destinasse armatas
et strenuas ut poposcerat quae per annos scilicet permutentur
quod si quae ex hisce ad sexum suum cesserit eam se petere
ibidem desidere inque eius locum supplementum de gente postulari
quippe amazonibus certum esse parere uiro absenti cui cessisse
omnium hominum genera didicissent

 his acceptis alexander iter in prasiacam inde peruertit quae
quidem eius militi peregrinatio laborisosa admodum et plurimi
periculi fuit nam aestatis ferme iam medio repentini imbres
fluxere adeo uehementes atque continui uti non solum uis
animantium deperiret et quaecumque usui sunt ad militiam
putrefierent uerum ipsis etiam per indigentiam calciamentorum
pedum plurima pernicies inferretur quippe ubi nudo uestigio per
loca aspera humidaque perpeti labore traherentur neque uero id
sub isdem imbribus adeo molestum quam redeuntibus in naturam
temporis solibus fuit quamuis intemperie illa et tonitruum
plurimum et iactus fulminum crebros experti essent nam et uoces
incertas resonantes audierant et portentuosa plurima eiuscemodi
experti erant

ubi uero iam ad prasiacam aduentabant hypanimque flumen quod
dispescit huiusmodi collimitia transierant comperit ibidem
super magnitudine eius gentis ac regis potentia qui prasiacae
potiretur quippe dum ista prasiaca propter oceanum sita quo de
reliqua hominum turba semotior hoc ad multitudinem quoque
largius uiuit addebat tamen fama tot elephantorum etiam milia
esse regi quot apud alios plerumque super hominibus mentiatur
his igitur compertis alexander limitem huiuscemodi loci sensim
legens ciuitates eius inuadere ac dicioni suae uindicare non
negligit et sacrificia diis immortalibus facit

     quae cum maxime persequeretur ab aristotele epistulam sumit
     scriptam in hunc modum per mihi difficile est eligere uel
     laudare alexander mi ex hisce omnibus aliquid quae te in
     ista militia gessisse cognoui eamque mihi esse sententiam
     iouem testem facio neptunumque quare diis primum
     immortalibus deabusque ago gratias competentes quod emenso
     tibi hasce periculi difficultates gratulationem potius quam
     solacium scribo quippe quem sciam non bellorum modo
     discrimina euasisse uerum temporum quoque et caeli
     difficultatibus non cessisse ex quibus colligere admodum
     facile est ambigendum utrumne te prudentiae uiribus an
     tolerantiae fortitudine magis praedicem certe illud tibi
     iam homericum adest quod illic sapientissimus gloriatur
     multigenasque urbes hominum moresque notaui
     
     quis enim praedicationis finis istud capit triginta ferme
     uix annos emensum te orientis omnis occidentisque dominari
     bactra te uidit aethiopia salutauit scythae tremuerunt
     quodque uno ille uersu percucurrit quique nouum cernunt
     hyperiona quique cadentem
     
neque enim quemquam non aut caesum audiuimus aut supplicantem
haec quidem aristoteles

at uero alexander collecto exercitu iter ad babyloniam conuertit
in qua susceptus honoratissime et sacrificia diis immortalibus
repraesentat et certamen gymnasticum concelebrat atque inde
iam pacificum iter coeptans hisce litteris ad olympiadam matrem
suam scribit

super his quidem quas in principiis egerimus ad asiam usque
expeditiones omnia tibi nota sunt mater mi aequum tamen fuit et
de insequentibus te facere certiorem profectus quippr ad
babylonem una cum his quos magis strenuos in exercitu habebam
quae quidem collecta sunt centum milia in ulteriora regionum
animum intendi peruenique usque ad herculis stellas non minus
itinere dierum ferme nonaginta quinque fama de hercule sic
loquente quod hasce metas peregrinationis suae fixerit deus ille
qui et duas stellas id est titulos sui quondam ibidem
dereliquit quorum unus ex auro alter uero argenteus habebatur
sed enim altitudo eorum est titulorum cubitis ferme quindecim
crassitudo uero in cubitis duobus hanc molem metalli quoniam non
facile erat credere solido auro esse periculum eius rei facere
non omisi quare moratus ibidem diebus aliquantis reficiendo
scilicet militi sacrificatusque deo herculi titulum illum aureum
qua potui rimatus sum foramine per omnem crassitudinem
elaborato neque claudicare fidem crassitudinis eius inueni sed
cum cauernam illam replere religiosum mihi uideretur ad
supplementum eius quingentis auri talentis opus fuit

hinc ergo per deserta redeuntes multa praerupta eiusmodi
incidimus loca quae obsessa crassioribus nubibus nebulosisue
omnem omnino adspectum hominis sustulerant ac diei septem
denique dierum itinere per has tenebras exanclato tandem
thermodonti superuenimus flumini haud cuiquam secundo ex
magnitudine sed enim per plana et opipara loca magno agmine
peruaganti propter hunc thermodonta genus amazonum colit
mulieres magnitudine corporis pariter ac pulchritudine cetera
hominum genera superuectae amictae uero ut in picturis est
uisere unimammas et omnis hisce ferme amictus est arma uel
ferrum igitur cum haud procul his ageremus ipsarum quidem
potiri haud facile erat utrumque nostrum a congressu magnitudine
fluminis dispescente sed praeter illius agmen bestiae quoque
nonnullae asperitatesque impedimento erant at enim comperto
illae quod ceterae quoque amazones de nostra amicitia captassent
ipsae etiam periculi causam donis a nobis et obsequiis
redemerunt

 itemque indidem ad rubrum mare uenimus quorum locorum dextra
quidem pars asperis inuiisque montibus erecta est laeua
uero mari rubro latius fusa illic tamen factis neptuno sacris
immolatisque equis ritu praesenti die secuta alio quam ueneramus
itinere repedamus fuitque operae pretium illas quoque nosse
regiones multa enim hominum genera et inuisitata sunt nobis
cognita quorum uel maximae nobis admirationi fuit uidentibus
homines absque capitibus corporatos namque his hominibus oculi
pectoribus inhaerentes atque os omne ceteraque oris in parte
corporis situm plurimum mirabamur illic et trogodytas
offendimus qui subter terram domiciliis scalptis ac fossis ad
serpentium instar secessus sibi et habitacula laborauere quod
ergo exim eminus uisere esset tellurem quandam sitam uelut in
medio mari aestimato longius quam unius diei nauigatione
separatam eo nauigatione contendimus repperimus in illa
insula ciuitatem quae solis esse diceretur ambitus spatio non
minus sexaginta stadiis circumscriptam sed enim e medio
ciuitatis constructo quodam et congesto in loco currus aureus
uisebatur una scilicet equis atque insessore aureo laboratus is
omnis labor de auri materia et smaragdis fuit mira tamen
opificinae maiestas nec ulli in orbe terrarum operi facile
contendenda enimuero isti religioni cum adesset sacerdos
aethiops eo praeeunte soli religiosius operatus sum ac sic
reuertentes locorumne an temporis tenebras profundas offendimus
unde cum ratio ipsa suasisset ibidem mansitare et reficiendis
nostris et rursus sacrificiis persoluendis deo soli quod nullum
omnino ignem ex quo luminis foret copia inueniremus abscedere
indidem confirmauimus tum uero diuinum quoddam auxilium
demorantibus praeuiantes nobis quasdam effigies numinum cernere
fuit cum luminibus lampadarum quas e materia argenti eminus
aestimabamus atque ita uiati ductique tanaim usque fluuium
superuenimus is tanais e septemtrionis partibus in caspium mare
profluens asiam fertur europamque discernere laeua igitur eius
itinere permenso ad xerxis regna peruenimus quae post habita
cyri sunt ac nominata ibique multa opum regiarum ac diuitias
offendimus nam et aedem quandam ad speciem graeci operis illic
magnificentissimam uiseres inque ea aede etiam responsa dare
memoratum regem sciscitantibus celebrant et situm ibidem in
templo uiseres uarium opus tropheum aureum dependens aedificii
de culmine adhaerebatque illi tropheo orbis quidam ad modum
uertiginis caelitis superque orbem simulacrum columbae
sessitabat quod ubi responsa rex diceret humanis uocibus
sciscitanti loqui ferretur id tropheum cum auferre indidem mihi
cupiditas foret uti ad uos et ad nostram graeciam mitteretur
idem qui aderant contenderunt rem sacram esse neque contemnendo
periculo inuolari a quopiam posse multa igitur alia quoque quae
miraremur offendimus inter quae cratera etiam argenteum
capacitatis ad amphoras usque trecentas et sexaginta eius
capacitatis est mensuratio comperta nobis hoc modo dies sacri
cum conuiuium etiam celebre exhibebatur ad quod conuiuium
tot amphoris repletum esse uas constat enimuero uas istud
inscalptum erat atque caelatum naualibus proeliis quae xerxes
apud peloponensum militauerat erat inter illa caelamina et sella
regalis scalpta insertaque operi ex auro stellata lapidibus et
ex pretio insignis impendebat autem etiam sellam istam uertigo
quaedam ad modum mundi figurata quam ipsam quoque responsa sub
praesentia regii spiritus dare omnes pariter adserebant propter
uero eam est sita lyrae facies ex arte eiusmodi ut nihil demutet
ab ea lyra quae sit canora sic ista etiam ad canendum uti
solent nam et sponte plerumque spiritu tactam canere hanc
lyram nouerant et iuxtim uiseres ueluti thecam poculorum sedecim
cubitis erectam supraque eam thecam congestam effigiem
altitudinis per cubita octoginta una cum gradibus octoginta ibi
demum et fons fictus est et aquila aurea supersistebat adeo
effigiata daedale ut pansis alis omnem illius operis ambitum
tegeret namque et arbores scalptae et myrti quaedam ramosae
ibidem notabantur omnis istae de auro multa praeterea illic
fuere quae quoniam neque abundantiae suae neque magnitudinis
pretiiue facile offenderint fidem censeo praetermittenda nunc
uale

 his scriptis cum a babylonia iret alexander mirum portentum
atque euidens ad exitium fuit nuntiata quippe est mulier fetum
eiusmodi peperisse cuius prioris corporis pars pube tenus ad
hominem congruebat enimuero quae insecuta corporis erant omnia
beluina prorsusque qualem scyllam homines fabulantur nisi hoc
uno deuerterat non enim caninis rictibus lupinisue enim
leoninis atque pardorum suum etiam uel ursorum omnem inguinis
ambitum texerat spirantibus etiam bestiis sed pars superna
humanaque emortua iam et colore atro cum desitu spiritus
uisebatur id monstri ubi mulier quae feta fuerat enixa est
statim ipsa intectum ad regem detulit alexandroque habere mirum
quod ostenderet praeindicauit igitur ingressus qui regi
miraculum nuntiaret offendit eum in cubiculo meridiano somno
tunc deditum sed ad strepitum irrumpentis cum expergitus foret
audissetque causam mulierem induci iubet ingressa igitur statim
facessere uniuersos e praesenti mulier edicit ipsa uero reuelat
nudatque quod uexerat profiteturque se peperisse ergo ad
miraculum uisionis eiusmodi iubet statim alexander prodigiorum
interpretes conuenire ac profiteri ecquid eiusmodi nouitas
minaretur interminaturque quam sancte nisi ex fide dixerint
unus igitur e praesentibus magno cum gemitu regi separato eheu
inquit malorum omnium eheu mi rex non enim iam bonis 
neque inter uiuos homines ultra nominabere sed cur ista sentiret
interpres cum rex diligentius quaereret haec addit o quid
enim inquit o uir summe quidquid ex homine fetus hic habet ad
te pertinet quod uero est subter atque beluile quicumque tibi
subditi sunt et subiecti si igitur ea pars quae superna est
uiueret et motaretur sicuti haec quae infra sunt faciunt tu
sane obtineres ac dominarere cunctorum sed quoniam secus est in
contrarium intelligendum nisi quod hi quoque ipsi dissidebunt
neque congruent uides enim dispares formas neque inter se amicas
ac prorsus beluile saeuientes atque hi quidem inter se omnes te
oppetente dissentient dimicabuntque his dictis interpres
exierat auersurus scilicet si qua posset et exusturus
religiosius portenti illius minas alexander uero animo
consternatus cum gemitu sic ait pro bone iuppiter quam bona res
est ignoratio metuendorum sed hactenus illa animi commotio
fuit ceteroqui uiriliter et decore omnem exspectatae mortis
impetum opperiebatur quippe qui praeter cetera eo quoque se
solaretur quod diuinis honoribus haud procul foret

 ergo occasio illi moriendi talis fuit mater eius ad eum
scripserat super antipatri et diuinopatris simultatibus
petebatque ut ob id ipsum ad epirum ire contenderet sed enim
alexander cum id uirorum iurgium diduci uellet statuit
antipatrum ad sese uenire ex macedonia alio in locum eius
substituto quod ubi factum est uenenum antipater elaborat
curiosum admodum efficaxque idque per ministrum regi dari in
conuiuio exegit poto igitur rex mox lectulo datur ac diebus
complusculis cum illa pernicie colluctatus tandem causam eiusdem
periculi esse ab antipatro cognouit id insecuta est quaedam
ueluti indignationis caelitis ostentatio nebula quippe admodum
crassa foedaque interfusa omni aeri sudo die cuncta in tenebras
uerterat tum repente e nubibus draconis effigies ignitissima
caelitus labitur mare usque unaque cum illo prestere aquilae
species uolabat quod ubi factum est iouis quoque babylonii
simulacrum motari coepit et hisce factis rursus draco una cum
aquila sua ad caeli conuexa remeauit aquila sane uehens stellae
cuiusdam fulgidum globum quod ubi homines uisitauere ueluti
praenuntiante diuinitate quod gerebatur alexander quoque spiritu
protinus uacuatur ac moritur

 persis tamen multa contentio erat cupientibus regem in regno
persico sepelire proque deo mithra religionibus consecrare
enimuero macedones ad macedoniam corpus indidem ferri et solo
patrio sepulchrisque maiorum inferendum putant tum ptolomaeus
quod enim sciret apud babylona iouis oraculum esse ueridicum in
eius dei sententiam differt perinde ut iusserit consulturus
deusque interrogatus sic ait

     accipe quae regis sedes cultusque dicetur
     urbs colitur nili propter umbrosa fluenta
     aequoris in gremio cereali diues anona
     nomine amazonidos quae dicitur inclyta memphis
     hic sibi templa dari sacrata sede recepto
     iussit cornigeri genitus sub honore lyaei
     


dato igitur hoc responso nullus omnium refragatus est quin ita
fieret ut deus iusserat igitur in aegyptum corpus alexandri
ferebatur feretro quidem regaliter exornato tumultuario uero
conditorio e plumbi materia quoque esset unguinibus atque
pigmentis quae seruandis corporibus sunt tutius permanere uectus
igitur pompa uehiculoque regali ubi ad pelusium aduehi
nuntiatus est omnes eiusce regionis proceres ac sacerdotes una
cum diis ac religionibus suis obuiam processere iuniorem
sesonchosim uenerati uulcani quoque eum appellatione
salutabant quod hunc prae ceteros deum illa pars arbitraretur
orientis

enimuero exim ex sententia numinum prophetes docet non apud
memphim sacrum corpus uerum alexandriam peruehi oportere quod
illi loco et auctor conditus fuerit et tutela uel maxima perpetuo
futura nosceretur perinde enim inexpugnabilem locum illum
praesagiis nosci ut ipse quoque indefessae uirtutis est habitus
erigitur ergo aedes quam maximo opere ad instar templi quod
etiam nunc alexandri nominatur

 quo ubi primum consecratas reliquias intulere uisum
ptolomaeo est testamentum quoque quod scripserat moriens
publice recitari idque lectum est ferme ad hanc sententiam
scriptum

alexander rex macedonum dicit primum mando iubeoque aristaeum
philippi filium interim regni mei fieri successorem sed enim
si fuerit mihi filius e roxane huic nomen et regnum nostrum
pariter concedendum quod si e roxane puella edetur sit
macedonum optio quemnam sibi regem ipsi substituant optatus
porro constitutusque rex argiadum ueterem principatum seruare
debebit hisce macedones consueta dependent olympiadi autem
matri meae si ita uolet licebit rhodi degere uel in eo quem
malebit loco accipienti cuncta haec quae me superstite
consequebatur praefectum autem macedoniae craterum fieri mando
eique philippi filiam coniugari philotam etiam iubeo satrapiae
praeesse hellesponticae uniuersae uxoremque ei fieri olciae
sororem cappadociam quoque uel paphlagoniam eumeni regendam
permitti placet eos uero qui in insulis sunt liberos suique
iuris esse praecipio antigonus cariae praesit casanderque
boeotiae eisque omnibus praeesse antipatrum oportebit yton
syriae rector esto babyloniae uero et adiacentium regionum
praeficio seleucum phoenicen ac syriam coelen meleagro regendam
permitti decreui aegyptum perdiccae libyam ptolomaeo cui etiam
cleopatram coniugari oportebit sororem meam regionum porro
quae supra babyloniam sunt curam phanocrati permitti praecepi
eique uxorem roxanen bactrianam dari his igitur omnibus mando
repositorium corpori meo fieri auri magnorum talentorum sex
quisque autem macedonum thessalorumue prouectior sit aetate atque
ad solum genitale uoluerit ire his fieri facultatem quibus
singulis tria milia drachmarum adnumerari conueniet argos autem
mitti arma quibus ipse usus sum et auri signati drachmas
quinquaginta eaque herculi consecrari uolo delphos quoque mitti
praecepi eboris quod in aula mea fuit draconumque terga et
pateras aureas tredecim primitias scilicet operum nostrorum
milesiis etiam ad reformationem oppidi sui dari praecipio auri
signati drachmas centum et quinquaginta tantumdemque auri
materiae uolo autem perdiccam quem aegypto imperatorem atque
alexandriae esse iussi sic uti imperio mandato ne nomen meum ex
oppido transferatur quae quidem etiam maximi deorum sarapis est
sententia fieri porro annuum oppidi sacerdotem qui sacerdos
alexandri nominetur eique insignia dari placet coronam auream et
purpureum amictum is ubi functus fuerit sacerdotio omni reliquo
munere uel inquietudine sit solutus sed quisque id sacerdotium
nanciscitur sit et genere nobilis et existimatione uti sibi
dignitas una cum posteris et ista proficiat indicae regionis
eiusque tractus qui ad hydaspim fluuium pergit traxiaden
mando esse praefectum adiacentium uero regionum apoctronum
roxanes patruum uxoris meae rectorem constitui placet
aracusiam uero regionem et bactrianam et suisianam philippo
remitto hyrcaniam artaphernae persida peucestae illyriae uero
praeficio olciam cui quidem ex asia dari oportebit quingentos
equos et auri drachmarum tria milia e quibus templum constituat
eique templo simulacrum herculis et ammonis consecretur mineruae
etiam et olympiadis matris meae nec non etiam philippi omnes
etiam curatores imperii imagines consecrent et signa constituant
aurea quidem apud delphos ceteris uero in locis materiae
diuersae constitui autem effigies oportebit perdiccae alexandri
ammonis mineruae olympiadis herculis philippi quae omnes
diuinis honoribus consecrabuntur et haec quidem summa uoluntatis
alexandri est accepta

 uixit autem annos triginta et tres sed imperium iniit annum
agens octauum decimum omnes etiam difficultates eius usque ad
annos uiginti et quinque fuere reliqua in pace transegit gentes
barbaras dicioni suae subiecit numero uiginti et duas graecas
uero sedecim uictor totiens quot bellator nullo proelio
inuulneratus sed ciuitates condidit duodecim omnes nomine suo
scilicet nuncupatas quae sunt hae alexandria quae condita est
nomine bucephali equi alexandria montuosa alexandria apud
porum alexandria in scythia alexandria babylonis alexandria
apud massagetas alexandria apud aegyptum alexandria apud
origala alexandria apud granicum alexandria apud tigridem
fluuium alexandria apud troadam alexandria apud xanthum cui
quinque primorum ut dictum est elementorum idcirco sunt data
nomina ut in hisce elementorum nominibus legeretur alexander
imperator genus iouis condidit obitus tamen eius diem etiam nunc
alexandriae sacratissimum habent

