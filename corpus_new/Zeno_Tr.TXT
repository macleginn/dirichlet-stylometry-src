tractatus sancti zenonis ueronensis episcopi incipiunt capitula primi libri i de pudicitia ii de resurrectione iii de circumcisione iiii de patientia u de auaritia ui item praefatio uii de genesi uiii tractatus exodi uiiii tractatus sequentiae exodi x tractatus esaiae xi tractatus danielis xii tractatus psalmi xli xiii tractatus de iuda xiiii tractatus de auaritia xu tractatus de iob xui item praefatio paschalis xuii de genesi xuiii de exodo xuiiii de sequentia exodi xx de esaia xxi de auaritia xxii tractatus danielis xxiii de psalmo quadragesimo primo xxiiii post traditum baptisma xxu item tractatus  xxui item praefatio xxuii de genesi xxuiii de exodo xxuiiii item exodi secunda xxx tractatus esaiae xxxi tractatus danielis xxxii inuitatio fontis xxxiii item tractatus diei dominici xxxiiii tractatus ionae prophetae xxxu tractatus psalmi centesimi xxxui tractatus de spe fide et caritate xxxuii tractatus de somnio iacob xxxuiii tractatus de xii signis ad neophitos xxxuiiii tractatos de archadio martyre xl tractatus de susanna xli tractatus diei dominici de comparatione tritici xlii tractatus ad neophitos alio die paschae xliii tractatus de abraham patriarcha xliiii praefatio paschalis xlu de genesi xlui de sequentia exodi xluii tractatus esaiae xluiii tractatus danielis xluiiii inuitatio fontis l de genesi li de exodo lii sequentia exodi liii tractatus danielis liiii de natiuitate christi lu ad neophitos lui tractatus fidei luii tractatus paschae  luiii item tractatus paschae luiiii de abraham lx de esaia lxi item de esaia lxii item de abraham  tractatus de pudicitia pudicitiam qui colit quantae nobilitatis sit facillime cognoscit est etenim tantae uirtutis ut sit honorabilis etiam hostibus suis haec totius humani generis fundamenta confirmat haec nominum proprietates uniuersis affectibus praestat haec parentum coniugum liberorumque sacra iura custodit haec in utroque sexu conspicua in omni aetate miranda in quauis condicione non dubia soli sibi deuota semper bene conscia prorsus nulli rei subiecta unum tantummodo metuens ne non sit amplius quae uocatur  denique in solitudine quae a moechantibus uocatur occasio se tamquam arbitrum timet omneque secretum plus quam publicum reueretur pestiferas odit blanditias carnis inimicae et quicquid ingesserit mundus uoluptatis aut muneris totum respuit praesumens totum se habere si pura sit neminem foede desiderat nec ulli similiter se desiderabilem praestat in suo statu omni loco omni tempore manet plus honestati consulens quam utilitati uultis scire quantae felicitatis sit sit eam et qui habet diligit et qui non habet diligit si ergo exsultat gloria eius saepe in gentibus quamuis illic fructuosa uel uera esse non possit quia sub inpudico praedone uersatur quanto magis debet esse gloriosior in populo christiano qui eius sanctificatori inuiolabili deseruit deo nam si ecclesia ideo christi sponsa est quia pudica ideo iugo thalami caelestis honorata quia etiam post nuptias manet postmodum uirgo perpetua nos qui nascimur de tanto coniugio omnifarie niti debemus quemadmodum prosapiae nostrae nobilitatem non relatione tantum sed etiam fide similitudinis adprobemus  unde tamen prae me fero fratres dilectissimi quod ista et non ambigua in uobis renitet assertio deum enim patrem uos et habere et possidere monstratis cum pudicitiam in qua deus habitat non dicam diligitis sed luculentis moribus adornatis magna igitur  gloria est ornare per quod orneris seruare per quod et ipse serueris postremo aequiparatur laus uestra laudi pudicitiae illa enim uobis exhibet sanctitatem uos ei amorem per hanc attingitis christum immo illa per uos uobiscum complectitur christum per hanc a deo patre quod petitis impetratis immo illa per uos impetrat pro qua sollicite laboratis ne dum aliquid postulat erubescat  beata cum adludit in pueris beatior cum in adolescentibus lapsus feliciter timet beatissima cum in iuuenibus carnalia exstinguere laborat incendia sane in senibus ut est honoranda ita miranda non est quia licet sit uictrix tamen triumphi sui palmam senectutis cum rigore partitur cessat enim concupiscentiae pugna ubi sub crebrescentibus morbis ipsa necessitate etiam inpudicorum pudica fiunt membra age nunc eius aemulae rabiem breuiter etiam ex ratione nominum publicemus ut quid appetendum quidue fugiendum sit facillime possit agnosci sub uelamine christi nominis fratres se adserere conatur antichristus similiter pudicum uti fallat pudicitiae nominis sonum post se trahit sed quos fructus habeat eius auctor ostendit discurrit quippe uesana per populos hominumque lubricas mentes libidinum flagrantibus stimulis praecipitat in furorem non sexui parcens non aetati non pietati non sibi quia pudorem alienum qui appetit primo suum perdit pure non nox illi diesque succedit semper enim caenosi gurgitis sui procella submergitur dum semper exaestuans libidinis turpitudo aut ueritate aut imagine perpetratur  praemia aut tradit aut accipit corrumpit aut corrumpitur inicit amorem paulo post odium de amore factura seminat inlicitos heredes crimenque noscens nominibus pietatis excusat proprios aut negat aut denudat affectu nihil prorsus existimat turpe nec pati nec facere dummodo in effectu conata succedant uerum tamen in ipso fructu  suo quo expugnati pudoris alieni labe gaudere consueuit semper infelix est denique post negotium perpetratum odit et se ipsam cum illo quem uicerit  haec saepe indixit quietis gentibus bellum haec aliquotiens robusta regna subuertit haec aut sub turpibus aut sub crudelibus factis subiugatos thalamos triumphauit alienos haec uiros ardore uesano femineo stipendio ipsis feminis sic incognito inopinate dispungens suam docuit expugnare naturam haec libidinis mercedem uel maxime parentum filiorum maritorum uxorumque in mortibus posuit haec nomina pietatis nonnumquam concubitu prodigioso deleuit pudicos equidem persequens sed impudicos tantum congruenter occidens haec inquam per momenta et parit omne quod malum est et peperit omne quod peius nam in idolis dea est in cultoribus uero eorum ministra  uenerandam se procurat in templis hilarem in theatris inportunam in publicis opportunam in quibuscumque secretis lasciua non linguis non oculis non auribus parcens iocatur sperat ambit obsequitur zelatur insanit armatur precibus armatur et ira similiter nonnumquam ui extorquens quod blandimentis impetrare non potuit libidinum commutatione uaria gaudet semper et paenitet ad satietatem numquam lubrica utilitate perueniens desiderat facere quod timeat publicari totum prorsus temptat ut sibi uindicet totum nouum prodigii genus est odit pudicitiam et tamen hoc cupit uideri quod illa est interea miris excolit artibus sese faciemque suam in se quam non habet quaerit pingit se in se ipsam et lenocinante uario magistri medicaminis fuco uultum suum uultibus uestit alienis hoc futura non quod natura praestitit sed quod ei ad examen speculi arbitrium temporale dictauerit nunc emendat nunc delet quas amauerat species nunc subicit alias nunc parturit nouas manibus suis facta hydra formarum procax semper incedit quia erubescere alienis sub coloribus nescit non domesticis non affectibus non maritis nota non sibi quia non potest notum esse nec uerum quod est semper incertum  praeterea numquam diligit deum quem scit operibus suis esse contrarium diaboli est sane mancipium eius enim possidet regnum nam deos ipsa genuit ipsa intulit mundo per quos aut in quibus diabolus colitur quorum in  actibus origo monstratur ipsa iouem innumerabilibus uariis magnisque criminibus maximum fecit ipsa herculem nouerca deterior in omphales libidine turpiter uicit quem terribilis turba monstrorum superare non potuit ipsa uenerem membris omnibus denudatam conuexis manibus se tegere conantem immo animi sui uitium et corporis demonstrantem post multa adulteria spectaculo totius mundi quoque prostituit non opus est ire per singula quamuis et haec non fuerint dictu digna tamen ad exprimendam uim impudicitiae uisa sunt necessaria ut sciat unusquisque ad idolatriam pertinere luxuriam ipsa inquam mortuorum sepulcra conuertit in templa tumulos in altaria cadauera in simulacra parentalia in sacrificia mores in sacra sic sic genus humanum a dei cultura rapuit dum blanda festiuitate facinorosa facinorosorum et colenda crimina et imitanda persuadet adeo uiris contra dei legem deique iustitiam euagandi extra legitimum torum peregrina luxuria inspirat infeliciter quasi liberam facultatem ac sic eorum quoque feminas a pudore diuellit quae desertae ardore seu dolore compulsae si talia gerant putant se aut imitari aut uindicari propter quod in praeceptis dominus ait qui dimiserit uxorem suam excepta causa adulterii facit eam moechari quid hic respondere possint lubrici mariti non uideo qui humanarum legum iniqua impunitate decepti iustitiam ueram nec ex sua ipsa uoluntate noscentes quod pati nolunt libenter efficiunt qui profanae libidinis detestabili furto distracti turpibus iam non contenti latibulis aliquotiens pro nefas sub ipsis obtutibus matronarum uesana congressione desudant non aduertentes miseri quoniam in tali negotio iudice deo quod non licet uxoribus non licet nec maritis sicut praescribens talibus paulus apostolus dicit mulier sui corporis potestatem non habet sed uir similiter et uir sui corporis potestatem non habet sed uxor sic igitur quoniam una sunt caro unum diuini operis sacramentum quoniam femina de uiro suo facta est alterque alteri tenetur obnoxius ac per hoc iure legis quoque linea una tan  guntur dubium non est horrendi supplicii perennibus absumptum iri tormentis eum qui praeuaricatus fuerit e duobus sed nec illis impune succedit qui sine uxoribus amore peccandi liberius incertas atque inhonestas sibimet redimunt libidinum merces non aduertentes esse infelix et impudicum quicquid legitimum fuerit extra coniugium christiano enim fratres ultra licere non puto quam ut sit aut continens aut maritus uenio nunc ad exempla quae sunt negotio uel maxime necessaria quia plus est quod geritur quam quod dicitur ut et impudicitiae malum et bonum pudicitiae uno eodemque suggestu facillime possit agnosci ioseph hebraeus adolescens clarus genere clarior pulchritudine morum quoque clarissimus probitate fuit inter filios iacob aetate minor sed spiritu maior hic inuidae germanitatis impulsu in aegyptum est delatus atque distractus a fratribus quem domini sui uxor peius amare coeperat quam oderant fratres  nam cum medullitus mulier ardoris insani conflagraret incendio in suadelam sacrilegam argumentis uehementer armata captat solitudinem secretum captat et locum in quali etiam non irritata adolescentia inuitis feminis saepe uiolenta esse consueuit at ubi in destinata prorumpens neque blandimenta neque promissa sibimet prodesse cognoscit conserta manu inuersa uice adorta est in suum fomitem adolescentis ignem totis uiribus deriuare at ille in repugnatione ueste sibi uiolenter extorta ex impudicitiae fouea nudus aufugit sed pudicitiae splendore uestitus post calumniosam damnationem et liberatus a deo est et honoratus denique rex iure secundus factus est regni qui insignis rex erat iam ante pudoris susannam quoque columen matronatus inaffectatae formae pulchrius suae pulchritudinis ornamentum insigne pudicitiae testimonium e senioribus duo sed uno incensi prodigio secus quam decuerat deperire coeperant quam cum aduerterent muro munitam castitatis quae certe uera et  aeterna formositas in paradisi solitudine ubi euam ab auctore operis sui meminerant esse deceptam hac re ipsa nato consilio capere dolo adgrediuntur ac nisi culpae succumbat ueluti adulterae deprehensae magnum minitantur exitium at illa non eua ancipiti quidem metu contemplatione praeclusa cuius aut pudor esset iugulandus aut anima conscientiae suae conscium solum contestans deum honestam elegit mortem quam uitam turpem melius credens hominibus se ream praebere debere quam deo interea instant illi ex amatoribus accusatores effecti crimenque suum in simplicitate circumuentae transfusum artificiose dum exaggerant exinde iam priores se ipsi condemnant uerum pro nefas creditur aetati creditur auctoritati exsultant adulteri damnatur integritas  iamiamque susanna ad supplicium immerens trahebatur iam totus populus in eius sanguine tumescebat iam sui quoque familiares nouae rei atrocitate perculsi miserabiliter ingemescentes dimissis capitibus omne studium defensionis abiecerant iam etiam ipsa pudoris compendio mortis oderat moras omnibus displicens sed solae suae conscientiae placens cum subito quauis uersutia qui fallitur numquam confestim adest in daniele puero deus omnem repente malitiae scenam diripuit profectitium crimen propere recluditur sed scelus suos redit in auctores purgaturque per innocentiam pudor sicque susannam quam inpudicitia mentiente in publicum traxerant probatam et uindicatam ad mariti thalamos cum ingenti triumpho uictrix pudicitia reportauit sed o quantum es miranda pudicitia quae aliter laudari te non uis quam ut custodiaris solo bonae conscientiae ornamento contenta tu in uirginibus felix in uiduis fortis in coniugiis fidelis in sacerdotibus pura in martyribus gloriosa in angelis clara in omnibus uero regina tu numquam  carni numquam ulli subiaces legi de uoluntate nasceris sed bono puritatis uoluntatem ipsam paris quia uoluntas fit uoluptas postmodum tua cum per eam cotidie tricenos sexagenos centenosque colligis fructus  tu in pauperibus diues in diuitibus ditior aequalis in omnibus consummaris tu es honor corporum tu thesaurus animarum tu fundamentum culmen ac fructus omnium coaequarum tu tui propositi insolubilis nodus aeternus per te legitima ieiunia celebrantur per te allegatae priusquam fundantur acceptantur preces tu es sacrificium deo carum tu legitimum dei templum sacrarium pudoris te corruptio intrare non nouit per te saeculum uincitur concupiscentia omnis eliditur diabolus subiugatur antichristus non timetur spiritus sanctus inducitur glorificatur christus deus pater omnipotens propitiatur postremo ille felix in futurum regnabit qui tecum illo peruenerit  de resurrectione quisquis resurrectionem negat uitam suam semet ipse condemnat cur enim mereatur felicitatem futuri temporis cernere quem uideas sacrilega incredulitate dei potentiae derogare sed hoc amore criminum faciunt ut putent impunita fore quae clanculo gerunt nam si iudicii diei adpropinquare iam cursus aduerterent procul dubio et praesentia odissent et futura credidissent pariterque metuissent  nemo est enim tam uel ab istius mundi sapientiae gustu ieiunus qui audeat dicere animas cum corporibus interire caelestia cum terrenis absumi praesertim cum eorundem ille sapientissimus dicat hanc esse mortem cum corpore animus tamquam carcere clausus tenetur illam esse ueram uitam cum idem animus custodia carceris liberatus ad eum locum unde uenerit reuertatur si ergo hoc ille sensit qui non nouerat christum cur dubitet christianus qui resurrectionem futuram et audit et sperat et repositam sibi praesumit de christo igitur primo omnium probandum puto animas nostras suorum corporum exuuiis exui nec cum labe carnalis huiusce domicilii ista prima morte dissolui sed pro qualitate factorum quasdam locis poenalibus relegari quasdam placidis sedibus refoueri ut tunc demum credi possit resurgere quod omnibus palam sit non penitus interire gentes quae ista non credunt tamen cum libamine infausto ad sepulcra concurrunt et a mortuis quos in quiete tacitae noctis agnouerint expeti a se aliquotiens alimenta contendunt ac sic fidem rei quam reprobant faciunt  philosophi de anima uaria disserunt sed tamen hanc esse inmortalem et epicuri dicaearchi democritique uanitatem argumentatione manifesta conuincunt poetae autem melius qui duplicem uiam apud inferos ponunt  impiorum unam quae ducit in tartarum piorum aliam quae ducit ad elisium eo fortius addentes quod defunctorum ibidem non tam formae quam facta noscantur ac necessario recipiant secundum quod mundanae administrationis suis in actibus portant recte dicentes quisque suos patimur manes nos uero fratres quos non ingeniosa suspicio sed deus magister instruxit propter nos in semet ipso probando quod docuit uiuere animas mortuorum non tam dicere quam oculatis rebus sufficimus approbare denique uagi atque inmundi spiritus utriusque sexus humani dolosa blanditiarum captione seu uiolentia uiuentium domos corporales infringunt et latibulum sibi perniciosum eorum in captiuitatibus quaerunt  at ubi uentum fuerit ad diuini certaminis campum coeperintque sacri nominis telo pulsari tunc cum alium noueris alium certe misereris discoloratur per momenta color figura sua tollitur a natura in obliquos horrores insani uertuntur orbes oculorum acies dentium spumosis horrida globis inter labra liuentia stridit intorta omnia passim membra tremore uibrantur gemit flet denuntiatum pauet iudicii diem pellique se plangit confitetur sexum confitetur adgressurae tempus et locum et nomen proprium confitetur discessumque uel qui sit signis euidentibus docet ut plerumque aliquos noscamus eos esse quos in idolatria commorantes nuper uel maxime ui aliqua obisse meminerimus  hic nunc mihi responde qui hominis post mortem nihil superesse contendis quemadmodum per alium locutus sit mortuus ille quem noueris at dicis hoc daemones fingunt o probatio melior quod etiam fallaces testimonium perhibent ueritati cur autem fingant nomina quorum est confessio in ceteris uera aut qua ratione isto argumento nitantur quod hominibus quos perditos cupiunt magis proficiat ad dei timorem et ipsis nihil prosit ad utilitatem sane recte hoc facere existimarentur si sub praetextu alieni nominis inuasa optinere potuissent at cum diuina adiuratione in eculeo spiritali et qui sint nolentes edicant et inuiti discedant procul dubio hoc sunt quod sese esse unicuique confitentur  accipe et alia exempla et quidem certiora primo in libro regnorum samuel egregius ille sacerdos mortis iam lege dispunctus sauli regi se desideranti sine ambiguitate non tantum suam praesentiam exhibet sed etiam ad consulta respondet liberiusque canit mortuus quam canere consueuerat uiuus unde libet exclamare profectus potius est iste quam mortuus in euangelio quoque petrus filiique zebedaei cum domino adstare fulgentes moysen eliamque quos propter tunc impedimentum carnis uidere non possent libertate spiritus uident exinde intellegentes in thesauro naturae depositum incolume requiescere quod in hoc mundo ad tempus perspicitur interire similiter in inferno diues ille tenacissimus quem chaos immensum a pauperis felicitate discernit ardoribus suis implorando refrigerium lazarum uerum diuitem sero cognoscit cupitque mortuus uel uno digito illis contingi manibus quibus stipem denegauerat uiuus  odit iam sine causa ante quod amauerat probat felicius esse quod oderat gemit instanti poenae aliquid de facultatibus notis mederi non posse pro uno puncto requiei incunctanter tota si liceat paratus offerre superstitibus fratribus saltem cupit esse consultum abraham patrem deprecatur obnixe ut aliquis nuntius pergat qui eos tanti negotii certos efficiat cui ille respondit habent moysen et prophetas quibus si non credunt neque illi qui hinc missus fuerit credituri sunt euidenter ostendens non in oculis esse carnalibus uerum sed in fide credentium constitutum nam et dominus ista exempla confirmans uni ex latronibus in se credenti qui cum eo de patibulo dextra laeuaque pendebant ait amen amen dico tibi hodie mecum eris in paradiso itaque si homo mortuus in aeternum perit ergo mentitus est dominus qui ei deinceps nihil futuro paradisum repromisit sed et homo ipse quem dominus assumpserat perit si iesus non resurrexit at si resurrexit humano generi formam dedit quoniam ad hoc deus pro homine mortis iura gustauit ut homo per deum ius inmortalitatis reciperet  quod amisit  propter quod paulus beatissimus ait nolumus autem ignorare uos fratres de dormientibus ne contristemini sicut ceteri qui spem non habent si enim credimus quia iesus mortuus est et resurrexit sic et deus eos qui dormierunt in iesum adducit cum eo nam et deus per ezechielem prophetam loquitur dicens ecce ego aperio monumenta uestra et educam uos de monumentis uestris et inducam uos in terram israel dabo spiritum meum in uos et uiuetis cum haec ita sint resurrectionem futuram cur christiane non credis cur de huius mundi labe in meliora migrantes tam pertinaciter plangis pro nefas hinc mater scissa ueste laniatis crinibus laniatis et genis totum crebris ictibus liuida pectus gentili uanitate circa amissi cadauer bacchatur insana nec maccabaeae matris memoriam recolit quae spe succincta futurorum antiocho saeuiente libenter semel septem filios non dicam extulit sed ipsa potius feliciter suis hortamentis occidit religiose confidens deo filios se genuisse non mundo  hinc uxor amissi mariti desolationem se ferre non posse testatur frigidumque latus male dilatato queritur lecto inuidiosis uocibus deo concinnat inuidiam solemnia ipsa diuina quibus a sacerdotibus dei quiescentes commendari consuerunt profanis aliquotiens ululatibus rumpit taetraque inluuie suum totum deformans cultum cadauer amplectitur conclamatum frigentia tepefacit crebris osculis labra totum corpus imbribus relauat lacrimarum crinium suorum damno cooperiens miserandis affatibus in uberiores fletus incendit etiam eos quos causa non tangit tanto ambitiosior in dolore quam ditiorsane post momentum misera atque utinam semel nimio dolore nuptura hic hic quemadmodum se quis possit excusare non uideo non deest enim qui dicere possit si est resurrectio quare plangis si amore mariti facis cur postmodum nubis exsecrabilis res est fratres nec coniugio seruare caritatem nec deo fidem haec etiam uiros reprehensio manet christianus ergo in toto dubitare non debet in statum pristinum mortuos excitari talesque legitima die ante conspectum dei ex illo naturae secreto produci quales fuerint  pro sua quique qualitate suscepti apostolo dicente omnes nos manifestari oportet ante tribunal christi ut recipiat unusquisque corporis sui merita secundum ea quae gessit siue bona siue mala  etenim fratres facilius est reformari quod fuerit quam institui quod ante non fuit quod si non fuit et est multo magis poterit esse quod fuit quippe cum illius potentissimi artificis rerum omnium conditoris ipse sit usus impossibilium possibilitatem adserere ex eoque quod non est facere quod est naturam creare extra naturam nihil prorsus habere difficile solumque ei hoc deesse quod nolit esse haec est enim proprietas dei id operari quod non potest credi igitur non homines tantum sed paene omnia suis mortibus uiuunt unde pauca de multis attingam ut omnium probationem haud dubie in paucis expediam stellae praecipites labuntur e caelo et a tergo longo flammarum albescentium tractu funereae facis solemnitate in occasus suos quasi quibusdam deducuntur exsequiis quas si per plagas unde refixae sunt quaeras rediuiui luminis lege suis sedibus resurrexisse agnoscas  sol cotidie nascitur eademque die qua nascitur moritur nec tamen instantis finis sorte terretur suos ut repigret cursus ut horas ac momenta producat ut saltem paulo diutius diei sui demoretur in uita sed fidelis semper semper intrepidus ad sepulcrum noctis cognatae contendit scius in ipso se habere quod uiuit denique adimitur ei ortus si ei auferatur occasus  luna quoque quae uere rationis humanae omnia in se lineamenta depingit nata sanguineae teneritudinis dubio cornu primo quasi de cunis apparet paulatimque crescendo iam puella iam uirgo pro cotidianae aetatis incremento progrediens lasciui cursus ambagibus carpit pensa mundana at ubi matura aureo igne flagrantis luciflui aurigae par laboribus fratris angusti circuli argenteum compleuerit globum paulatim deuergit in senium donec ultima senectute consumpta sua morte reuiuescens  menstrualis ignis solemni germine accenso sumat rursus de fine principium similiter phoenix auis illa pretiosa resurrectionis euidenter nos edocet iura quae nobilitatem generis sui non a parentibus accepit non liberis tradit ipsa est sibi uterque sexus ipsa omnis affectus ipsa genus ipsa finis ipsa principium non ex coitu nascitur nec officio alieno nutritur non inuita non inprudens moritur sed cum maturum leti tempus aduenerit a semet ipsa inuitatis sacris ignibus libentissime concrematur  sepulcrum nidus est illi fauillae nutrices cinis propagandi corporis semen mors natalicius dies denique post momentum festo exsultat in tumulo non umbra sed ueritas non imago sed phoenix non alia sed quamuis melior alia tamen prior ipsa erubesce christiana conscientia uel tot ac tantis ex rebus quemadmodum rursum eadem quae es sis melior futura cognosce praeterea granum uniuscuiusque frumenti conditum terrae interit et tamen in eo id quod intus est reuiuescit nec mortem medullitus capit sed suum sibi genitale in germen exspirans uetusti corporis superficie deleta immo in melioris naturae iura transmissa felix caput comis uirentibus redimitum quasi ab inferis emersum in superna sustollit perennitatis gloriam fructu populoso tenturum hoc hactenus paulo firmante stulte tu quod seminas non uiuificatur nisi mortuum fuerit et subiecit dicens sic et resurrectio mortuorum seminatur in interitum resurgit in perpetuitatem seminatur in humilitatem resurgit in gloriam seminatur in infirmitatem resurgit in uirtutem seminatur corpus animale surgit spiritale satis ut opinor resurrectionis ueritas omnibus claret sed necessario disserendum est quae sit in ea iniustorum iustorumque discretio ne generalitas nominis in conparatione malorum attrahat gloriam christianae felicitatis duplex itaque forma surgendi est prima sanctorum in  qua illud beatitudinis regnum primae tubae regali tessera conuocati capient cum ingenti triumpho aeterno rege sub christo secunda uero quae impios cum peccatoribus uniuersisque incredulis gentibus perenni destinat poenae in psalmis spiritu sancto dicente ideo non resurgunt impii in iudicio neque peccatores in consilio iustorum quoniam scit dominus uiam iustorum et iter impiorum peribit consequens est ut scire nos par sit in quo habitu regnaturus sit homo iste noster qui tendit ad caelum ne forte cum carne depereat uana spe si captus fuerit caduca atque carnali de qua apostolus dicit caro et sanguis regnum dei possidere non possunt at e diuerso uideor mihi audire proclamantem si haec est condicio carnis quid est ergo quod credimus in ecclesia remissa peccatorum ac resurrectionem carnis facile fratres pugna ista concordat statusque futuri qualitas aperitur fides si inlibata teneatur unde rem paucis expediam omnis caro quam diu flagitiosis illecebris huius mundi ac tenebris feralibus agitatur profecto pecuina est ac misero fragili detestabilique uersatur in iure at cum mera fide credentis salutari fuerit necata baptismate noua paterni sacro resurgit fontis ex gurgite iam pura iam libera iam a conuersatione mundi huius extranea iam morte superior iam caelestia aspirans iam non dicam saeculi ludibria sed ut sit honoratior se ipsam contemnens iam ueritatem non imaginem quaerens iam spiritalia non sua desiderans de qua paulus ait non omnis caro eadem est caro alia est hominis alia iumenti alia caro uolucrum alia piscium et corpora sunt caelestia sunt et terrestria  itaque inmortalitatis semine de quo etiam poeta sapientissimus praesagauit dicens igneus est ollis uigor et caelestis origo seminibus scilicet spiritus sancti conceptione insita fit ante fecunda ut cum dissolutionis eius ac legitimae reparationis tempus aduenerit suo semini respondens iure possit mereri quod credimus nec res in ambiguo est quemadmodum etenim ille princeps iniquitatis suo semine per inuidiam protoplastos ex an  gelis in homines deriuauit ita dominus omnes in se credentes sancti spiritus semine a mortuis rursus gloriosos in angelos excitabit ad hoc unum euidens adhuc proferamus exemplum quamuis non possit ueri simile tantam uim habere quam ueritas oleaster sua infelix et amarus est in natura sed cum fuerit peritissimi agricolae artificis manu necessaria prouisione truncatus nobilitate alieni seminis grauidatur nutriturque ab eo ipso quod nutrit donec hospitis germinis adoptiua pinguedine absumptus immo pinguedo ipse factus totusque acceptum translatus in honorem nouae frondis promotione ramis resurgescentibus ornatus iam non oleaster sit sed oliua cum et oleaster sit et tamen oleastrum se non esse quodam modo etiam ipse miretur  igitur si homo potest facere ut sit arbor quod non fuit saluo quod fuit quanto magis deus hominem poterit excitare antequam peccasset in paradiso in id quod fuit quam rationem seminum etiam beatissimus paulus subtiliter prodidit dicens qui seminat secundum carnem de carne sua metet interitum qui autem seminat in spiritu de spiritu metet uitam aeternam at uero dominus euidenter hoc edocens sic ad discipulos ait simile est regnum caelorum homini qui seminauit bonum semen in agro suo dormientibus autem hominibus uenit inimicus eius et superseminauit zizania in triticum at fortasse adhuc quispiam dicat si caro perit unde cognoscitur ille qui resurgit caro fratres quasi quoddam est speculum intuentis plenitudine grauidatum quod non tam imaginem suam quam eius cuius est in usibus gerit denique tot efficit uultus quot ille intrinsecus tristes seu hilares suos fecerit motus hanc rationem docente nos paulo uidemus inquit autem modo per speculum in aenigmate tunc autem facies ad faciem erit  unde dubium non est in corporibus nostris dum mortis lege seminantur non substantiam non imaginem sed illud tantum quod inutile est discuti quod teritur demutari sicut scriptum est oportet enim cor  ruptiuum hoc induere incorruptionem et mortale hoc induere inmortalitatem aliter etenim inmortalitatis stola illa non sumitur nisi primo istud carnale spolium blandum animae uenenum secundum dei sententiam unde sumptum est refundatur dicit enim deus ad adam maledicta terra erit in omnibus operibus tuis in tristitiae gemitu edes ex ea omnibus diebus uitae tuae spinas et tribulos eiciet tibi et edes pabulum agri in sudore uultus tui edes panem tuum donec reuertaris in terram  sed et dominus ex persona hominis quem adsumpserat ait tristis est anima mea usque ad mortem quod dictum non tam timentis quam exsultantis ac docentis est utique non enim quicquam timere poterat qui mortuos excitabat qui potestatem habuit ponendi eam et iterum resumendi eam sed ut doceret quoniam cum uiuit in hoc mundo semper in tribulatione semper iustus in poena est  cum autem mors quae putatur metuenda gustatur tunc ei in aeternum manentis gloriae beatis in sedibus nullas deinceps aerumnas mundi sensura repromissa felicitas exhibetur dauid sancto dicente conuertere anima mea in requiem tuam quia dominus benefecit mihi quia liberauit animam meam a morte oculos meos a lacrimis pedes meos a lapsu placebo domino in regione uiuorum haec nos felicitas manet hoc munus exspectat sic ergo uiuamus ut bonis operibus decorati nos quoque deo patri placere mereamur domino iuuante nos christo qui est benedictus in saecula saeculorum  de circumcisione diligentissime fratres carissimi circumcisionis cuius non tantum in praesenti lectione sed et aliquot in locis fecit paulus beatissimus mentionem ratio uidetur esse reddenda ut et christianus ueritatem et iudaeus suum cognoscat errorem solet enim magnis cum uociferationibus saepe iactare hanc esse gentis suae nobilitatem hanc caelestis sacramenti uirtutem hanc aeternae uitae legitimam genitricem hanc perpetuam futuri regni consortem sine qua nemo possit omnino ad dei notitiam peruenire  unde primo omnium definiendum puto quid sit circumcisio ut tunc demum qualis sit iure possit agnosci circumcisio est fratres in damnum rotundi uulneris ferro circulata cicatrix quam si iudaeus aestimat gloriam ut de ceteris taceam maior est eius qui in honorem deae suaesane anus turpis atque amatricisnon paruam cutem eiusdem membri sed ipsum membrum radicitus abscisum mysteriis turpioribus immolauit illa uidelicet ratione quia iudaeus post sacramentum per hanc partem peccare potest ille autem deinceps per hanc partem peccare iam non potest consequens est ut profiteatur utrum hanc carnalem an spiritalem esse defendat si spiritalem cur de carne gloriatur si carnalem animae prodesse non poterit quia caro et sanguis regnum dei possidere non possunt accedit quod circumcisio aduersus sabbatum pugnat quod uiolandum ullo opere in toto non esse praeconat etenim plerumque contingit ut ei nascatur sabbatis filius quem octauo die id est ueniente sabbato si non secundum legem circumcidat de populo suo infantis anima peritura est  hic fratres carissimi eligat utrum uelit circumcidat an differat si circumcidit sabbatum corrumpit si non circumcidit cum innocentis animae interitu praestitutae circumcisionis iura uacuauit quia solus octauus  dies a deo circumcisionis priuilegium non septimus non nonus accepit ac per hoc necesse est ut utrumque inane sit si infirmari potest alterum de duobus quid quod abel iustus est sine hoc uulnere inuentus quid quod enoc a deo integer legitur esse translatus quid quod noe incircumcisus saeuiente diluuio diuina prouidentia humano generi heres et pater est constitutus quid quod melchisedech summus ipse sacerdos deo acceptissimus huius fuit cicatricis ignarus quid quod cum praeputio nineuitarum populus dei est indulgentia liberatus quos utique omnes circumcidi praecepisset si carnis circumcisionem eorundem saluti quos amabat necessariam praeuideret certe adam ipsum sic ante fecisset at fortasse quispiam dicat peccator ergo fuit abraham ut circumcideretur an iustus et circumcidi non debuit abraham fratres et uir iustus fuit et tamen necessario circumcisus quid enim scriptura dicit abraham credidit deo et deputatum est illi ad iustitiam numquidnam dixit abraham circumcisus est et deputatum est illi ad iustitiam cum igitur integer sicut enoc et ceteri sit iustificatus et postea circumcisus manifestum est circumcisionem non abrahae fuisse necessariam sed in designationem iudaici populi qui carnalis futurus fuerat procuratam denique nihil illi contulit quia deo ante non posteaquam circumcisus est placuit praemiumque non circumcisionis sed in acrobustia meritae repromissionis accepit unde manifestum est abraham gemini populi typum in semet ipso portasse ut circumcisionis nota exprimeret iudaeum credulitatis iustitia christianum adde quod circumcisio ista non tam salutem pollicetur quam locum caputque criminis monstrat adam etenim cum illicitum pomum hoc membro decerpit sic in genus humanum ius mortis induxit necessario ergo luxurioso populo deus hoc  signum dedit ut locum matricalis culpae cum denotat etiam alia crimina fugienda cognoscat ore tuo te inquit christiane uicisti inde est quod et ego aeternam uitam me possidere contendo quia specialiter anxiam curam mortis mihi a deo praestitam recognosco  recte iudaeus hoc diceret fratres si ista cura sexui utroque prodesse potuisset cum enim grauior causa supersit periturum se nisi ueritatem requirat agnoscit si enim adam curat certe in qua delicti omnis est summa isto remedio curare non potest euam quid quod nec ipsi uiro aliquid eam prodesse perspicio quia huius circumscriptio characteris potestati subiacet cordis quod nisi uerae circumcisionis spiritali fuerit sacramento purgatum in aeternum homo de quo agitur periturus est caro enim damnum pati potest animo autem imperare non potest ipse enim regalis potestatis imperio subiectum sibi corpus seruilibus officiis suae compellit implere desideria uoluntatis qui si fuerit uitiosus quot habet unusquisque membra poterit perpetrare tot crimina denique hoc genere iudaeos scriptura denotat ab auribus incipiens clamaui inquit ad eos et non audierunt clamabunt ad me et non erit qui exaudiat eos similiter et de manibus dicit manus enim uestrae inquinatae sunt sanguine et digiti uestri in peccatis labia autem uestra locuta sunt facinus et lingua uestra iniustitiam meditatur  et iterum de ceteris membris sepulcrum patens est guttur eorum linguis suis dolose egerunt uenenum aspidum sub labiis eorum quorum os maledicto et amaritudinis plenum est ueloces pedes eorum ad effundendum sanguinem contritio et miseria in uiis eorum et iter pacis non cognouerunt non est timor dei ante oculos eorum et de ipsa circumcisione in symbolis inquit interrogabant et in uirgis suis annuntiabant spiritu meretricio seducti sunt et fornicati sunt a deo suo  agnosce igitur iudaee uel sero erroris tui miserum dolendumque discrimen et dic nobis utrum circumcisionem obserues an legem si circumcisionem non est tibi lex necessaria quia iustus abraham qui ex fide uixit deum credulitate non lege promeruit si legem contemne tuam istam circumcisionem quam euacuatam uidemus  a lege sic ieremia dicente haec dicit dominus uiris iuda et omnibus qui habitant in ierusalem renouate inter uos nouitatem et ne seminaueritis in spinis circumcidite praeputium cordis uestri ne exeat sicut ignis ira mea et exurat et non sit qui exstinguat  uidetis ergo fratres quia huius modi circumcisis deus non tantum salutem non pollicetur sed etiam nisi legitime corde circumcidantur ignis inexstinguibilis supplicium comminatur sed et moyses ipse cuius asserunt se saepe discipulos eodem spiritu ad israel loquitur dicens nouissimis diebus circumcidet deus cor tuum et cor seminis tui ad dominum deum tuum amandum hinc nunc uobis iterum dicam pharisaee responde ubi cor habeas constitutum si in regione pectoris quid deformi uulnere inferna metiris si quod quidem recte aestimas in infernis procul dubio omnes sacrilegos antecedis qui moysi reprobans dictum per hanc iniuriosam corporis stipem deo placere te posse praesumis iam completa est inquit in me per iesum naue domino iubente secunda quam moyses annuntiauerat circumcisio scriptum est enim et dixit deus ad iesum fac tibi cultellos petrinos nimis acutos et adside et circumcide secundo filios israel  uideamus nunc ergo fratres carissimi secunda illa circumcisio ab iesu naue quo genere celebrata sit petrinis illis cultris cor an praeputium circumciderit etenim si secundum ipsos nos quoque carnaliter sentiamus ambo prophetae tenebuntur in crimine ut aut moyses fallax sit si circumcisio recircumciditur rursum ut hoc idem faciat aut ut quod non habet perdat aut certe iesu naue parricida sit si cultris corda hominum desecat sed absit fratres ut spiritales uiros ullo tangamus errore maxime cum prophetia ad sui dicti iam peruenerit ueritatem iesus enim naue christi imaginem praeferebat qui uerus omnium saluator esse cognoscitur et factis et nomine hic enim quia ipse dictus est etiam petra recte cultellos petrinos fecit unde non sine ratione et simoni super quem aedificauit ecclesiam petrus nomen imposuit id est sua doctrina  formatos spiritus sancti lima acuminatos constituit uiros apostolos omnesque discipulos quorum salutaria monita canentibus linguis quasi quibusdam spiritalibus cultris credentium populorum secundum moysi dictum non in damnum hominis praeputium carnis sed in augmentum hominis praeputium facinorosi cordis incidit at fortasse adhuc quispiam dicat cur ipse quoque signaculum carnis accepit si ei necessarium non fuit huius propositionis quae sit ratio fratres accipite igitur qui uenerat hominem uiuificare per hominem necesse habuit ne phantasma putaretur edicta legis uniuersa complere non enim aut finis legis aut uerus christus esse potuisset si quid praetermitteret quod ab alio saluti hominum praestari potuisset eo accedit quod secundum carnem dauid filius futurus esse canebatur qui nisi paterno generis signaculo responderet neque dauid filius esset neque nisi in filium dauid christus uenire potuisset qui ideo circumcisus est quia iudaeis erat promissus ideo cum praeputio natus quia in aeternum incircumcisis gentibus fuerat profuturus diximus de prima circumcisione carnali quae iudaeorum est nunc breuiter de secunda spiritali quae nostra est edicamus quae tantum potestatis gerit ut a femina coeperit quod priori impossibile fuit denique a muliere quae prior peccauerat circumcisionis incipit cura et quia suasione per aurem inrepens diabolus euam uulnerans interemerat per aurem intrat christus in mariam uniuersa cordis desecat uitia uulnusque mulieris dum de uirgine nascitur curat signum salutis accipite corruptelam integritas partum est secuta uirginitas  adam similiter dominica circumciditur cruce et quia per mulierem quae sola lignum letale contigerat exceperat uterque sexus interitum e diuerso per uirum ligno suspensum uiuificatum est omne genus humanum ac ne non ex integro principium suo statui redditum uideretur prior uir consummatur in cruce atque eo feliciter soporato similiter de eius latere ictu lanceae non costa diuellitur sed per aquam et  sanguinem quod est baptismum atque martyrium spiritale corpus spiritalis feminae effunditur ut legitime adam per christum eua per ecclesiam renouaretur hoc nos fratres sacramento tam uiri quam feminae circumcidimur hoc spiritus sancti non signaculo sed signo censemur hac circumcisione non aliquid perdimus sed crescere nos augmentis caelestibus inuenimus non sanguinem sterili solemnitate dimittimus sed pudoris sanguinem retinemus quem ambitiose plerumque effundimus cum in persecutione pro nomine domini diabolum moriendo uastamus postremo abscindimus quod habuisse non deberemus quod ab inimico hominibus superadditum recognoscimus domino sic dicente simile est regnum caelorum homini qui seminauit in suo agro bonum semen dormientibus autem hominibus uenit inimicus eius et superseminauit zizania in triticum quae necessario radicitus circumcisione diuellimus ut diri seminis contagione purgati integri in ubertate paterni seminis maneamus haec inquam non die non nocte non hora non sexu non aetate non condicione non loco non genere a tribuenda homini salute depellitur sed gloriosa semper in omnibus inuenitur  denique prior circumcisio desecat carnem secunda animi desecat uitia illa ferro haec spiritu illa portionem haec hominem totum illa masculum solum haec utrumque sexum illa praeputium paruae cutis haec praeputium totius concupiscentiae saecularis illa octauo deseruit diei huic deseruiunt tempora dies horae uniuersaque momenta illa ante octauum uel post octauum diem nec ipsi morienti puero subuenit haec a cunis ipsis infantiae usque ad supremos exitus cuiusuis aetatis utroque generi salutare munus inpertit illa sanguine gaudet haec gratia illa imagine haec ueritate illa damno haec lucro illa agit captiua sub lege haec omnibus praestat in christo bonae fidei libertatem  igitur uos qui circumcisi estis circumcisione non manu facta in spolationem carnis sed circumcisione domini nostri iesu christi elaborate ne uestra integritas mutiletur  ne ingruentium peccatorum rursum sicut adae et euae spiritale praeputium male repetita nuditas condemnetur ne nouus homo quicquam iudaei habere uideatur aut gentis ambo enim illi carnales sunt ambo sine fructu unde dubium non est neque praeputium aliquid esse neque circumcisionem sed solam obseruationem uoluntatis dei esse fideliter uiuentibus necessariam  de patientia etsi beata diuersis uita uirtutibus quaeritur cuius cupidine flagrans humanitas per momenta suspirat tamen omnes uno eodemque consensu quasi quendam patientiae deferuntur in portum sine qua nec audiri nec concipi nec disci quicquam poterit nec doceri nam profecto sola est ad quam prorsus res omnis spectet dubium quippe cum non sit spem fidem iustitiam humilitatem castitatem probitatem concordiam caritatem omnes artes omnesque uirtutes ipsa quoque elementa eius constare non posse sine eruditione uel freno  est enim matura semper humilis cauta prudens prouida omni necessitate contenta quauis turbationum tempestate tranquilla serenitatem suam nebulis turbulentare non nouit paenitentiam nescit altercatio quid sit ignorat omnes aut deuitat aut portat iniurias incertum est utrum inpassibilis iudicetur cum aliquid passa quasi nihil passa sit inuenitur  postremo impossibile est fratres eius aestimare uirtutem cuius uinci uictoria est non illam loco uis ulla detorquet non labor non fames non nuditas non persecutio non metus non periculum non mors non tormenta morte ipsa grauiora non potestas non ambitio non felicitas semper inmobilis manet alta quadam ac diuina temperantia robuste librata uniuersas permotiones animorum placida moderatione compescens et ut omnia non magno opere deuincat se primo uincit non uirtutes possunt esse uirtutes non perennes elementorum status non tempora cognata connexione in solemnes reditus commearent nisi rerum disciplinam conuersionemque quasi quaedam sollicita mater patientia custodiret sol denique quamuis mira celeritate alternas mundi metas illustret tamen numquam dilectam uerecundamque anteuertit auroram qui quod maius est duodenis non dicam spatiis sed momentis horarum aequabiliter se partiri non posset si in  patientia suos cursus urgueret  luna quoque quae quibusdam uidetur errare curriculo menstruali solemnes suae ignes aetatis quod numquam prorogat inportune nec derogat quid aliud intelligi datur quam sui opificis moderationi deseruiens peritissima insignis patientiae disciplina sed et mare uentis lacessitum cum irascitur quamuis reciproca uicissitudine nunc pulsantibus caelum nunc requirentibus terram aestuantibus undique uitreis armatum montibus uiolentis undarum saeuientium cumulis toto corpore insaniat tamen extremorum pallido ex recursu uoluminum quasi ius terrae cognoscens ac uiolare deuitans mira patientia in se frangitur his denique fluctibus quibus cogitur refrenatur  haec germinantibus pratis messibus flauis uitibus curuis semipallidis oliuis et felicitatem praestat et gratiam cum in uniuscuiusque temporis fetus partu crudo in alterius contumeliam inpatientia non sinit praecipitare quid auium diuersarum decora commercia litterataeque quid arduis uolatibus aeriae grues quid piscium dissimilium cum suis sibi ductoribus gradatae aetatis innumerabiles cunei nonne cum inuitationi temporum parent solemnisque remigii specioso discursu uel aquas sulcant uel aera distinguunt et patienter ueniunt et patienter excedunt solus homo praeceps solus inpatiens prauis cotidie mobilitatibus gaudet uarietatibus studet miserum se putat si ipse sit nec intellegit rem dementiae esse consimilem in statu suo animum non manere inpatientia enim quid est nisi mens lubrica permotionibus crebris et rapidis se semper expugnans animus infidelis etiam sibi actus improuidus instabilis caecus incautus inconstans totus concitatus in ruinam res sine substantia negotium sine persona omnia cito temptat omnia momento disturbat mater criminum curiositatis magistra acumen temeritatis auctor detestabilium pariter ac magistra malorum hominis nam salutem ab incunabulis mundi mors ut iugularet ac iugulet ab ipsa  prorupit  denique adam in arce cum esset adhuc paradisi constitutus beatissimusque beati orbis imperio potiretur tam diu felix tam diu inexterminabilis uixit quam diu imperata regalis edicti continuit at ubi sinistro consensu inuidi ex lubricitate serpentis est inpatientiam mutuatus sacraeque arboris pomum male dulce delibauit lacrimas repperit dolores et gemitus spinas et tribulos sibimet comparauit ultimoque sudore turbatus posteris hereditatem indigestae mortis quae homicidium mox ut peperit dereliquit  denique nec mora est inpatienter fraterni inuidus muneris in fratris cain anhelat exitium et deo ante negotium parricida est nec eius saltem coercentis uoce comprimitur sed eo magis ac magis instat donec effusione sanguinis conceptum piaculum duplicetur miratur orbis uacuus se duobus angustum mirantur elementa hominem qui factus sit ad imaginem et similitudinem dei posse iugulari et hoc a fratre erubescit rudis terra pio sanguine impiata solus cain exsultat infelix et quod teste caret putat se caruisse facinore quem deus uidit quem conscientia redarguit quem fratris sanguis accusat  quid inpatientiam sodomorum ubi inlicite uiri opprimebantur a uiris prodigiosae libidinis ignes ignis diuinus incendit intestinique facinoris foedus quo infeliciores subactis infami hasta persequentes hospitum terga depopulabantur e caelo imber fusus a domino flammis et sulphure armatus poenali procella deleuit iudaei contionibus tument altaria diuina cum uenerantur euertunt uaria caede prophetas elidunt moysen amore nimio lapidare conantur aduersus dominum semper ingrati uariis molitionibus pugnant multisque diis ac regibus seruire gestiunt qui uni deo per inpatientiam seruire minime potuerunt sed inpatientiae hactenus exempla prolata sint neque enim est studiose ut arbitror memorandum quod optaueris compescendum maxime cum eius natura sit talis ut numquam moretur in propriis sed in publicum tota diffusa sit diffamationibus uigeat huc atque illuc aestuans uarie  caeca prorumpat uicta sit autem si dissimulatio celebritatem eius obscuret nunc ad patientiae reuertamur uirtutem quae maioribus nostris illustri uirtute perennem gloriam peperit et salutem abel ideo martyr quia iustus ideo iustus quia patiens a quo pati martyres didicerunt patiendo libenter quod non merentur noe cataclysmum quo omnis caro funditus deleretur denuntiante deo imminere per momenta et credit et timet arcamque cum suis ut saluus foret quam iussus est facere non praecipiti festinatione compingit nec tantum munus quasi praesumptor aut demens rapit sed patienter aedificat patienter exornat patienter uariis animantibus replet quando ingredi iubeatur quando ianuam claudere patienter exspectat dignus euadere qui in tanto orbis metu non festinauit euadere nunc mihi abrahae memoranda est mira illa temptatio quae eum aut sacrilegum fecerat si contemneret deum aut crudelem si occideret filium nisi quadam singulari ac uere diuina patientia inter religionem pietatemque negotium temperaret in spe non denegans deo quod contra spem acceperat a deo igitur isaac sibi dulcissimum filium deo uictimam dulciorem contemnit ut seruet destinat iugulare ne iugulet securus illo se non posse displicere facinore quod deo gerebatur auctore  o nouum spectaculum ac uere deo dignum in quo definire difficile est utrum sit patientior sacerdos an uictima non percussoris non percutiendi claudicat color non membra tremore uibrantur non dimissi non torui sunt oculi nemo rogat nemo trepidat nemo se excusat nemo turbatur ne uere sit parricidium ille lignum quo inuratur sibi praeportat ille aram struit ille exserit gladium ille ceruicem uno uoto una deuotione ne quid profanum sit diligenter ac patienter geritur quod ab altero celebratur sub tanto non dicam humanitatis sed ipsius naturae metu laeti sunt soli cedit affectus pietati pietas religioni fauet utrisque  religio  medius stupet gladius nullo impedimento suspensus mactatione terribili gloriam se praestitisse non crimen quid hoc est ecce immanitas in fidem et scelus transit in sacramentum parricida incruentus redit et qui immolatus est uiuit ambo sibi gloria ambo claritatis exemplum ambo dei cultus admirabile saeculis testimonium felix orbis fuerat fratres si omnes sic fierent parricidae iacob per patientiam et benedictionem lucratus est et fratrem dat iracundiae locum securus ut redeat domum patri commendat sensim mitisque discedit ut probet se et meruisse et non ambisse quod meruit ac ne quis hanc patientiam timiditatis nomine obscuret in ducendis quoque uxoribus talis est condicio liam excipit prolixa tempora obseruat omnia soceri libens tolerat imperata qui si esset inpatiens astu circumscriptus pro rachel postmodum tempore numquam reparato seruiret  similiter ioseph patiens inuenitur e pascua cum a fratribus rapitur patiens cum in puteum dimittitur patiens dura cum hasta distrahitur patiens in carcere in regno patientior patientissimus desideratos cum fratres agnosceret et ubi iactantia se non potest continere positus in honore caelestis profecto est ista patientia quam a suo statu non aerumna non felicitas non affectus potuit commouere aduersus iob diabolus qui non fertur blandus aestimare licet quid moliri potuerit incitatus maxime cum a deo acceperit facultatem ut atrocitatis inueteratae in examen iusti quibus possit armis quibus possit uiribus niteretur igitur nouum ac paene incredibile committitur proelium ultra morem diabolus pugnat sed iob dissimulando plus pugnat ille eius magnum atque opulentissimum censum uno momento disperdit cohortemque florentissimam dulcium liberorum atrocissimo impulsu tectis parietum cum ruina confusis nimia crudelitate festinus sepelit antequam iugulet ipsum postremo quem diuitiis exspoliauerat magnis magnis uestit  ulceribus quibus insuper uermes immittit edaces ut in tormenta morientis cum homine aduenticium uulnus inquilino uulnere finiretur  at iob cunctis uiribus aduersae partis exspectatione placida profligatis in semet fortior ruinis omnibus quaeque deleuerat bellum recuperatis in melius felicitatis pristinae statum dissimulando non perdidit sed mutauit hic ego patientiam domini memorare non audeo ne quam deus inter homines deputatus patiatur iniuriam idonea laus enim non est cui principatum adimit peraequatio at cum omnes omnino memorati omnesque felices eius dono sint tales contumelia est laudare dominum cuius condigne laudare non queas seruum sed o quam uellem te si possim rerum omnium regina patientia magis moribus concelebrare scio enim quia libentius in tuis moribus tuis fundamentis tuisque consiliis quam in alienis nudisque sermonibus conquiescis neque tantam in multiplicandis uirtutibus laudem ponis quantam in finiendis tu uirginitati praestas ne flos eius ullo morbo ullo tempore deflorescat  tu uariarum semper in tempestatum crebris turbinibus constitutae fidissimus miserandae uiduitatis es portus tu sanctissimo coniugali iugo rudi ceruice subeuntes in nisum laboris uel amoris aequalem retinaculis blandis quasi quidam peritus auriga componis tu amicitiam idem uelle atque idem nolle docuisti tu seruituti unica ac fortissima consolatio saepe libertatem paris  tu paupertati praestas ut habeat totum sui contenta cum sustinet totum tu prophetas prouexisti tu christo apostolos glutinasti tu cotidiana martyrum et mater es et corona tu murus fidei fructus spei anima caritatis tu specialiter omnem populum diuinasque uirtutes quasi crines effusos in unius uerticis no  dum honorem decoremque conducis felix aeternumque felix est qui semper te habuerit in se  de auaritia nec singulare nec friuolum crimen est fratres uel maxime christianum cupiditatis compedibus alligari profundaeque noctis feralibus tenebris obcaecatum miserabiliter ad ima deferri sed quia inexstinguibilis pestis incendio totus mundus exarsit auaritia ut putatur crimen esse desiit quia neminem qui se possit arguere derelinquit omnes enim passim furore insatiabili turpes praecipitantur in quaestus nec quisquam prorsus inueniri potest qui ei saltem uel uno momento iustitiae frenos inponat  inquieta semper exaestuat saeuit pugnat rapit congregat seruat sui tenax appetens alieni non suo non alieno non ipso orbe contenta totum possidet et de inopia queritur semper denique ad sua numquam peruenit uota quantum fuerit auctior fit tanto miserior expers otii expers satietatis per fas atque nefas artibus multimodis ac uersutiis armata bacchatur salutis suae alienaeque contemptrix solum metuens ne desit ulli quod radat inde est quod uniuersae nationes mutuis cadunt per momenta uulneribus concussae gemunt urbes deleta rura respirare non possunt maria plus praedonibus saeua sunt quam natura obseratae gladiis uiae humano cruore pinguescunt testamenta heredes incognitos ex sese recitari mirantur amicae sub fallacia manus innoxias animas secure conficit ebibita ueneni tempestas sepelitur noua odii rabie antequam nascatur matris iam non in utero sed sepulcro incognitum pecus quod legitimam nec mortem potuit sentire nec uitam recte igitur apostolus ait radix omnium malorum est auaritia hac enim matre eademque magistra uniuersa quae diximus sed et alia multa immo omnia undique sine pausa quae scaturiunt mala nascuntur atque concelebrantur quae condemnare falso humanitas gestit camelum enim glutiens culicem liquat reicit stillas criminum et auaritiae unde criminum fluenta funduntur ebibit fontem  huic non iura non leges non honor ullus obsistit quia quicquid aut emitur aut distrahitur liberum non est non nobilitas quia per hanc credit hanc excolit per hanc hoc sibi nomen inuenit non sanctitas non munitio quia nihil est tam sanctum quod non uiolari nihil tam munitum quod non expugnari pecunia possit non necessitudo sanguinis non amicitia quia non suo merito sed auri argenti facultatumque beneficio quis aut amatur aut odio est  denique haec est causa quod fratrum pia nomina plerumque gladiis amica uidemus esse quam sibi quod parentes opulenti abolita sui nominis sanctitate filios suos non sine utriusque dedecore patiuntur errare stipi triuiali subiectos quod liberi parentum uitam sua damna iudicantes iniecta uiolenter manu ipsi naturae inuasis hereditatibus ante tempus parentes suos compellunt uiuere miseriae facultatibus mori pro nefas quid tibi tua tollis infelix quid extraneo facias qui in te auarus es o detestabili detestabilius malum inuicem dum exspoliant persequuntur fallunt hostes probant praedones laudant latrones excusant nec sui umquam uenit in mentem non esse humanae potestatis crastinum diem ac ne ipsum quo res agitur quia quod uoluitur semper in momento quid adferat dubium est  sed oculis patentibus caeci dilatant horrea terras angustant urgent saltibus saltus et si orbem totum possideant fines oderunt inlicitum putant habere uicinum construunt praedia sepulcra defodiunt timeant omen qui non timent mortem sic sic interempti plerumque iacent canibus alitibus ferisque donati ubique dispersi utrobique deperditi semesis ossibus etiam suis carnibus nudi  conspicite rem auaro condignam ille ille amplum qui habuit censum exiguum non habet tumulum quos prophetes egregius hactenus increpat dicens quid profuit  nobis superbia aut quid diuitiarum ambitio contulit nobis transierunt ista omnia tamquam umbra sed et dominus ipse dicit quid prodest unicuique lucrari mundum et animae suae pati detrimentum i nunc insatiabilis homo et in detestabilis congestionis lucra letifera etiam ipsa elementa nouis artibus coge licet radient tibi pretiosorum lapidum discoloribus formis referta penetralia gemat terra sub pondere argenti auro ardens tota domus pugnet sua flamma cum sole honorumque exinanitus a te gradus non inueniat quod tibi praestet meminisse tamen debes quia mors non timet nec diuitias nec honores  o caeca mens hominum quam uarie unam tamen contendit in mortem pauper cum opes infeliciter quaerit quas feliciter non habet diues cum diuitias putat se non habere quas habet in uno nititur auaritia bacchatur in alio in utroque crescit in utroque non desinit uerum tamen eos uno momento exigua humus et peraequat et satiat enorme quod cum tota ambitione sua non potest aurum hinc unus pecuniam suam tamquam hamum proponit ut facultates ad se attrahat alienas quam peregrinantem ferali supputatione nutrire non desinit ut summam quaerat non quam commodatio dedit sed quam ei pepererint armati numero dies menses et digiti at plerumque cum sua sibi industria fenerator etiam ipse nudatur ei cum casu aliquo fraus inopia fuga mors extorserint debitorem auaritiae enim natura talis est ut auariorem faciat plerumque plus tulit auaro quam praestat ac sic saepe contingit ut merito perdat etiam sua qui desiderat aliena  illinc alius uias uiantibus cludit arcet ab herbis arcet a siluis arcet ab aquis et quidem copiosis uacantibus plurimis negat hominibus quod auibus serpentibus feris non potest denegare mera profecto uesania est beneficiis inuidere naturae  alius inde rerum omnium captat annonam aucupatur distrahendi tempus minor in mensura maior in pretio negat se habere quod distrahat ut rogetur ut iugulet atque utinam incorrupta species uen  deretur ingemescit praeterea si annus est sterilis multo magis si fertilis fuerit illic quia parum distrahit hic quia non solus uultis scire quantis sit tenebris obuolutus irascitur deo si non semper fiat publicis luctibus diues bene bene cum quis quaerit aurum inuenit gladium inter haec nemo considerat condicionem fragilitatis humanae nemo hostem nemo fiscum nemo latronem nemo domesticum qui cognitione secreti est omnium peior nemo imminentes diei iudicii flammas per quas omnes nudi transituri sumus solum colitur de quo dictum est idola gentium argentum et aurum pro quo quis aut iugulatur aut iugulat uellem scire tamen tanta eius rabies quid uoluptatis habeat suo cultori quid praestet febrem non exstinguit morbos non discutit uulneribus non medetur dolores non tollit mortem non repellit nisi quod sanos occidit nec manducatur aliquando certe nec bibitur nec in inferno cum suo praedone descendet solum quod oculos infelices inanemque conscientiam ad hoc in maligni fulgoris cupidinem diram spe potiundi praecipitat ne gratis homo uideatur occisus sed nos non ad auaros sed de auaris sermonem fecimus fratres alioquin solis diuinis exemplis oportuerat perorare esset si quis hic talis sed quia in uobis fides et pietas quae est idonea expultrix auaritiae manet atque gloriatur digni estis uniuersi aurum argentumque non tam habere quam esse nam uos estis aurum uiuum dei christi uos argentum uos spiritus sancti diuitiae uos si terrena metalla tempseritis longe his uitae uestrae thesaurus uobis auro constructa aetheria illa ciuitas destinata est nulla intrare uolentibus mora patent duodecim portae habitacula praeparata sunt infinita nemo sit de mansione sollicitus certae gloriae nostrae insignis res erit si dei ciuitatem felicitate nostri numeri fecerimus angustam itaque estote securi nihil in illa deest umquam nihil ab suo statu aut tollitur aut declinat omnia bona atque perpetua exuberant passim certe quod primum est nemo eget nemo inuidet nemo furatur nemo rapit nemo  proscribit nemo iugulat moritur nemo omnes felices omnes unanimes omnes inmortales omnes sunt semper aequales quod unius est omnium est quod omnium singulorum uultis scire quae illic beatitudo uersetur nemo suam uestem nemo suas margaritas abscondit nemo lapides pretiosos nemo aurum nemo argentum et tamen ullus non timet furtum incipit praefatio negotioso cursu reciprocis ambagibus operis mundani pensa perpetuans genitali semper nouellus occasu a se in semet sua per uestigia reuolutus dies salutaris aduenit officiis sacramenti dominici omnibus omni genere munerum largus namque piis mercedem sacerdotibus praestat consequentibus ministris promotionis augmentum immortalitatis fidelibus fructum paenitentibus curam catechuminis lucis uiam competentibus remissa omnium peccatorum sicque cunctos in unam christi corporis gratiam congregatos ad caelestia regna perducit per dominum et saluatorem nostrum iesum christum qui est benedictus in saecula saeculorum  de genesi nisi quis hostem a quo impugnatur expugnet numquam bonis suis poterit uti securus sunt enim multi qui adserere conantur chaos in principio fuisse id est informem indigestamque latentis naturae congeriem aceruo quodam magnitudinis suae per se in se manentem postea uero deum hanc diremisse ex eaque constituisse mundum pariter et ornasse igitur si ut uolunt deus materiam qua usus est non fecit sed aeterna sit ut ipse est duo sunt ergo principia et quidem repugnantia  ac per hoc necessario requirendum nobis erit quid sit fortius de duobus illud quod sensibile est an quod caret sensu uerum quis dubitet illud fortius esse quod sentit quod sapit quod cogitat quod mouet quod mouetur quod mira prouidentia chaos ipsum ut chaos non esset effecit quod eius membra discreuit ratione disposuit coloribus decorauit determinauit mensura officiisque competentibus seruire praecepit unde non est principium quod senescit quod opus factum est alienum quod non est in sua positum potestate quod a sua substantia tollitur quod mutatur quod alieno mouetur pulsu quod quid sit quid fuerit quid futurum sit non potest aliquando sentire solus deus est itaque principium qui ex se ipso dedit sibi ipse principium solus ante omnia et post omnia quoniam in eius manu inclusa sunt omnia ex se est quod est solus sui conscius quantus et qualis est solus perfectus quia non potest illi aliquid nec addi nec minui solus omnipotens quia ex nihilo uniuersa constituit uirtute regit maiestate custodit solus indemutabilis ac semper aequalis quia in se non admittit aetatem solus sempiternus quia immortalitatis est dominus hic est deus noster qui se digessit in deum hic pater qui suo manente integro statu totum se reciprocauit in filium ne quid sibimet derogaret denique alter in altero exsultat cum spiritus sancti plenitudine una originali coaeternitate  renitens quemadmodum si dicere dignum est duo maria quae in semet recumbunt freto aestus alternos in unum conferente connexa quae licet sui proprietate locis uocabulisque discreta sint tamen trini profundi saporis una uirtus una substantia una est fluenti natura nec potest incomprehensibilis communisque undae diuidi magnitudo ex utroque in utrumque commeando largiflua utrisque propria nulli priuata etenim damnum patientur ubertatis et gratiae si adimatur quod uno eodemque aestu alterum ex altero decoratur  tractatus exodi sacram legem qui spiritaliter accipit fratres iste est eius qui fructu lactatur iudaei etenim cum carnaliter sentiunt in gregibusque pecuinis agnum bifaria natura commissum qui inueniri non potest quaerunt sic agnum uerum quem inuenerant perdiderunt non enim intellexere quia ex haedis humana designabatur caro suis onusta peccatis ex ouibus spiritus maiestatis quae utraque in christo concreta agnum legitimum praestiterunt  hic est agnus fratres de quo lex ait pascha est domini apostolus quoque paulus pascha nostrum immolatus est christus cur autem dignatus fuerit immolari iohannes baptista ante praedicauit his uerbis ecce agnus dei ecce qui tollit peccatum mundi hic itaque dictus est primitiuus quia paternae antiquitatis solus est conscius hic maturus quia post ipsum non est ullus hic sempiternus quia occisus est et inuentus est uiuus hic immaculatus a peccato quia solus est mundus hic salutaris quia per ipsum uincimus mortem hic masculus quia dei est uirtus hic inquam agnus perfectus quia in ipso magnus ille sacerdos pio mysterio sua uictima inclusus hodie deum reddidit hominem quem litauit  item tractatus sequentiae exodi tempus non sinit fratres imagini reddere ueritatem uerum tamen iudaee quid monumentis tui criminis gratularis in aegypto seruisti diu non sorte peregrini sed merito ereptus es inde non tua euasisti uirtute columna nubis te perduxit per diem ut ostenderet caecum ignis columna per noctem ut admoneret arsurum angelus praeuius tua castra promouit ut etiam praesenti deo probareris ingratus per mare pedibus ambulasti ut patereris in terra naufragium ad hoc sane in eremo aquam de petra bibisti manna de caelo gustasti ut cum esses ad egestatem postmodum deuolutus praeteritorum bonorum recordatione acrius torquereris  tractatus esaiae quantum sonus lectionis indicat fratres iudaicus quidem populus impietatis arguitur sed christianus ne talis euadat pariter commonetur denique ut iste plus timeat ille terretur ille uapulat ut iste proficiat compendiosum felicitatis genus alterius periculo discere quid debeas deuitare unde fratres in tali re non loquela est exhibenda sed cura quam paucis accipite iram dei generaliter comminantis qui uult effugere debet illi inculpate seruire  memoratae uineae disputatio fratres dilectissimi longe lateque diffusos limites habet quos peragrare competenti sermone urgentium sacramentorum non sinit pondus uerum tamen ne in toto solemnitas cesset paucis eius degustate sermonem uinea dei quidem prior synagoga fuit siluosis errantium palmitum crinibus uilis quae cum per uoluptuosa ac profana loca lasciua passim se fronde diffundit generauit pro fructibus spinas pro uua labruscam cuius rei indignitate commotus dominus illa deserta aliam sibi id est ecclesiam matrem sua pro uoluntate plantauit quam sacerdotalibus officiis excolens piaque potatione fecundans felici ligno suspensam uberrimam docuit afferre uindemiam  inde est quod hodie uestro de numero nouellae uites ad iugum perductae scaturientis musti dulci fluento feruentes uinariam dominicam cellam communi gaudio repleuerunt quod ut uobis quoque fide uestra adolescente contingat praestabit deus pater omnipotens per dominum iesum christum qui est benedictus cum spiritu sancto in saecula saeculorum  tractatus danielis martyrii quodam modo pars est fratres dilectissimi martyrum non horruisse supplicium quantum etenim multiformis crudelitatis lugubris contemplatio retrahit a corona tantum generosa ac perfecta fides quique illi fuerit cruciatus sua complicat uota denique tres pueri in illo sacro certamine prae oculis deum sibi proposuere non flammas praemium futuri non poenam sicque inter taetros undantis incendii globos triumphantes barbarum regem minas omnes ipsum quoque supplicium docuerunt ignes sanctis hominibus non esse fortiores per dominum iesum qui est benedictus in saecula saeculorum  tractatus psalmi xli eia fratres quos beatae sitis exoptatus ardor incendit quos nectarei fluenti dulce murmur inuitat lacteum genitalis fontis ad laticem conuolate incunctanter ac fortiter bibite dum licet superfluentis amnis undae subiecti toto impetu totaque deuotione uestra uasa replete ut semper uobis aqua sufficiat hoc ante omnia scientes quia hanc nec effundere licet nec rursus haurire  tractatus de iuda iudas tres liberos habuit her aunan selom hic mulierem cuius nomen est thamar accepit uxorem maiori filio suo qui filius cum maligne domini ante faciem uersaretur scriptura teste a deo perhibetur occisus secundo imperat ut intret ad fratris uxorem ac semen excitet fratris qui ingressus semen suum fudit in terram quod cum deo malignum quoque uideretur pari eum morte damnauit coniunctionem autem tertii filii apud nurum per aetatem excusat deterritus ne etiam ipse similiter moreretur praecepitque mulieri ut in domo patris sui uidua permanens nuptias maturas exspectet  cum res sic se haberet eius uxor moritur qui consolatus cum ad oues tondendas pergeret suas atque hoc thamari nuntiaretur quae selom uiderat maturum ei nec tamen nupserat uestem uiduitatis exponit aestiualia induit semet decore componit locoque constituit iudas qua fuerat transiturus at ille uisam mulierem fornicariam putat quae pudoris integritatem faciem uelando monstrabat interpellat eam poscit ingressum missurum se promittit haedum at illa promisso expetit pignus magis illo contenta quam praemio accepitque ab eo eius monile anulum uirgam tumque negotio confecto conceptu signata quem uerae fornicariae habent perosum ac semper uitant uiduitatis uestem rursus accepit  interea secundum condictum haedus mittitur fornicaria quaeritur nullaque ibidem umquam fuisse ab incolis renuntiatur at thamaris nostrae cum processu temporis procedit et uterus mirum profecto uidete mysterium quae celauerat faciem non celat uentrem defertur fornicationis rea sine labore accusatoris uidua praegnans irascitur socer eam produci iubet atque incendio concremari at illa constanter adest sibi quae non inpudicitiae sed futuri scilicet indicii negotium procurauerat dicitque ei se debere conceptum cuius  monile anulum teneret et uirgam qua re cognita iudas non tantum ab ea se refrenauit sed insuper eam et iustificauit iudas quantum intelligi datur ex parte prophetarum ex parte patriarcharum patrumque typus erat qui ob iustitiam dei omnes homines filios computabant igitur her primitiuus filius primitiuus est populus id est hemithei omnes potentissimi et reges qui ferocitate uirtutis ac libidinis rabie digladiantes omnem orbem corruperant terrarum insuper decernentes sibimet ipsis pro domibus templa erigentes aras nomini suo qui quae essent habituri sepulcra nescirent caelum promittentes sibi pro quorum actibus si posset ipsa quoque erubesceret terra postremo deos esse aduersus deum asserentes qui a sanae mentis hominibus ne hominum quidem uocabulo digni iudicarentur pro quibus causis a deo non tantum sunt disperditi sed etiam perpetuo poenali supplicio destinati aunan autem secundus frater iudaicus est populus cui praecipitur ut semen excitet fratris non utique illud quod a deo damnatum iure uidebatur sed ut reliquas nationes quas idolatriae de qua diximus disseminatae uenena confecerant ad dei cultum bonae uitae exemplis sacraeque legis religiosis exhortationibus excitaret at ille semen suum fudit in terram semen significat non creaturae sed cordis etenim semen cordis uerbum est dei cata lucanum domino sic dicente est autem haec parabola semen est uerbum dei qui autem iuxta uiam sunt hi sunt qui audiunt uerbum et uenit diabolus et tollit de corde illorum uerbum ne credentes salui fiant  terra uero hominem idolumque significat quia et hominem deus de terra finxit et homo idolum de terra composuit semen ergo suum fudit in terram hoc est dei mandata neglexit et idolis profudit propter quod a deo similiter etiam ipse praesentem sententiam damnationis excepit quia sicut est detestabilis qui cum sit homo deum se fingit ita detestabilior qui deum colit quem ipse disposuit selom autem praedictorum tertius frater minor ex  gentibus uenientis nouelli populi imaginem depingebat thamar ecclesiae quae ei recte nupta non est quia christo ueniente baptismatis spiritali unda in gremio renatus ecclesiae filius eius futurus fuerat non maritus iudas amittit uxorem id est synagogae fides moritur quod autem inquit consolatus est utique intelligitur spe christi uenientis qui non tantum prophetis synagogae lapsu desolatis solacium praebuit sed etiam nos omnes in aliqua constitutos angustia recreare consueuit  ad oues suas tondendas pergit id est ab hominibus iustis bonorum operum fructus exposcit quo audito thamar cum esset in domo patris sui id est in templis infamibusque spectaculorum omnium locis pater enim omnium corrupte uiuentium diabolus designatur domino iudaeos sic increpante uos de diabolo patre estis et concupiscentias patris uestri facere uultis uestem uiduitatis deposuit id est sordidae religionis sordidos ritus abiecit aestiualia induit aestiua uestis fratres et munda est et exacta cum qua facile et opus fieri possit et tolerari ardor aestatis id est temptationis quam esse utique credulitatem non potest dubitari quia hanc qui habuerit necesse est ut expedite uiuat et munde igitur ne cognoscatur faciem uelamine obscurat necessario quia adsertor pudoris eius nondum uenerat christus non cognoscitur a socero ad iudaeos enim non ad gentes prophetae fuerant destinati fornicariam putat recte quia iudaeorum populo seruiebat cum ea conuenire cupit quia prophetiae magis gentes quam iudaei fuerant credituri domino dicente amen amen dico uobis quia publicani et meretrices praecedunt uos in regnum dei haedum ei promittit id est quae sit peccatori peccati merces ostendit quam accipere deuitauit quia inter agnos uenturo tempore non inter haedos deputatur qui pignus trinitatis acceperit  denique expetisse atque accepisse describitur monile anulum uirgam quibus ista significatio coaptatur monile fratres dilectissimi lex est quae salutaribus monitis diuersis uirtutibus diuersoque charismate omnium credentium non colla sed corda decorare  consueuit uirga per lignum sacramentum passionis domini annuntiabat sicut euidens declarat exemplum quod psalmorum in libro sic habetur uirga tua et baculus tuus ipsa me consolata sunt parasti in conspectu meo mensam aduersus eos qui tribulant me inpinguasti oleo caput meum et poculum tuum inebrians quam praeclarum utique fratres calix sanguinem mensa corpus oleum donum spiritus sancti significat uirga cum baculo crucem in qua deus pro homine pendere dignatus est ut in deum hominem quem induerat commutaret  anulus quoque signaculum fidei est quod est christus cuius inlustratione maiestatis impressi atque signati qua sincere uiuentes in custodiam nostrae salutis per spiritum sanctum imaginem referimus quam tenemus quod conuenit cum ea fidelium communionis sanctae significabat sacramentum thamar concepit in utero ecclesia corde concepit illa semine haec uerbo haedus ei mittitur temptationis uidelicet signum etenim iustitiam qui sequitur necesse est ut probetur  denique fornicaria requisita non est inuenta quia renatus per aquam et spiritum sanctum desinit esse quod fuerat et incipit esse quod non erat sequitur quod uiduitatis uestem rursus accepit non utique ut quae fecerat faceret sed ut defleret se fecisse quod fecerat aliter etenim quis saluus esse non poterit quamuis sit iustus nisi exomologesin faciens et praesentia sua peccata exstinguat et futura repellat thamar arguitur quod de fornicatione conceperit et ecclesia quasi legis adultera iudaeorum est a senioribus accusata quod sabbatum ruperit quod eorum traditiones abiecerit  thamar protulit monile anulum uirgam seque liberauit sacramento numeri ab imminenti supplicio ecclesia ipsa ueritate in nomine patris et filii et spiritus sancti non tantum diaboli praesentes ignes exstinguit sed etiam futuri diei iudicii incendia superabit illa iustificata discessit haec glorificata uestri numeri incrementis ac fidei cum christo in aeterna saecula permanebit per dominum et conseruatorem  nostrum iesum christum qui est benedictus cum spiritu sancto ante saecula et in saeculis et in omnia saecula saeculorum  tractatus de auaritia auaritia quam facile arguitur ab omnibus utinam posset tam facile non amari est enim artifex ac dulce malum et hominibus uniuersis semper infestum denique non habentibus diuitias habendi inicit cupiditatem habentibus adimit satietatem ita omnes in rabiem una tempestate praecipitat ut ubinam sit maior ignores est autem similis igni arida pabula depascenti quae nisi finiat non finitur hanc mediocres fraudibus excolunt diuites inpotentia iudices gratia diserti mercennaria ac duplici lingua reges superbia negotiatores astutia inani pauperes uoto cultores dei odio simulato totae autem gentes uniuersaeque nationes gladio  per orbem totum uesana bacchatur nouis ac uariis artibus feruens numquam quieta non die non nocte non bello non pace numquam satura lucrorum enormitate miserior nouum calamitatis est genus quod tantummodo crescit senescere ignorat non illam parentum pietas frangit non dulcedo liberorum non coniugalis affectus non cara germanitas non ius amicitiae non tener pupillus non dura uiduitas non miseranda paupertas non dei contemplatio ecce enim his omnibus prout potest uariis artibus aut adulatur aut nocet si quid habuerint tantum ut tollat cui autem parcat quae et mori momentis omnibus etiam friuolo ac turpi lucro festinat quid igitur miser homo auri argentique metallo incensus uana cupiditate uana cura torqueris quid talentorum magnas struis congeries quid hic remansura peruigil sollicitudine cassa nec tibi ipsi inde aliquid concedendo illibata custodis insuper de inopia quereris qui quod habes nescis quicquid feceris nihil horum tecum ad inferna portabis quod enim naturae est de loco ad locum transferri potest ei autem subtrahi non potest  denique aurum argentumque penitus quod eruitur magno opere terrae uisceribus iterum celandum terrae mandatur etenim res est quam habere  falsum est gaudium certissimum periculum publicare sed non opus est ire per singula cum uno exemplo noscantur uniuersa eius mala propheta dicente idola gentium argentum et aurum unde apparet eum qui diligit aurum et argentum non tantum deos colere sed eorum mores et actus imitari cuius rei facilis probatio est illa cum interim quae nostra sunt uidemus aurum argentumque christiane si uera dicenda sunt exsecraris in simulacris colis in penetralibus tuis nam et illic aureis argenteisque innumerabilibus ueluti templis tereti moneta percussis inesse similiter regum uultus signaque cognoscis nihilque aliud distat nisi quod in tua domo minuta sunt in templo maiora quae si erogaueris pecunia est si seruaueris simulacra  ancilla christi falso idolum respuis mihi crede in te colis cuius ornatum cuius imaginem non deponis ad ecclesiam dei opere uario totum inaurata corpus exsecrabili metallo procedis onusta ubique delicata sub monilibus fortis denique ipso cultus rigore in oratione non flecteris non manus tendis tumidum monilibus pectus prosternere dedignaris sane ceruicem curuas non religione sed pondere quando exomologesin facies quae plus pro ornatu es quam pro salute sollicita quid autem a deo impetrare te posse credis quae eum per id per quod irascitur deprecaris aperi tandem oculos cordis inuenies te insultare potius quam rogare postremo fratres non potest timere maritum quae non timet christum inde est quod coniuges nuptiali sanctissimo repugnantes iugo pro se quisque nitentes amore uidelicet nimio hereditatem captat alter alterius quod parentes filios filii parentes oderunt quod amicitia in facie adludit quam in cordibus commoratur quod omne genus humanum suo interitu suisque calamitatibus delectatur uiliorem habens animam quam pecuniam inde est quod iustitia honestas pietas fides ueritas perit quod deus ipse momentis omnibus patitur contumeliam cuius praecepta contemnuntur cui cultus cui amor  mundi praeponitur quoduis etenim piaculum scelus dedecus nefas libenter admittit cuius praecordia inplacabilis cupiditas pestifera flamma repleuerit sed haec non ad uos fratres quorum largitas prouinciis omnibus nota est quorum pia semina totius quodam modo orbis per membra iactantur uobis multi redempti multi edictis feralibus liberati multi condicionibus duris exuti gratias agunt uestrae domus peregrinis omnibus patent sub uobis uiuus mortuusque diu numquam uisus est nudus iam pauperes nostri alimenta rogare non norunt iam uiduae atque inopes testamenta conficiunt plura ad laudem huius beatitudinis uestrae possem dicere nisi essetis mei unum tamen prae gaudio tacere non possum fenerando pauperibus omnes copias auaritiae subactas uestrum sine inuidia transfertis in censum quid enim esse potest ditius homine cuius profitetur deus se esse debitorem qui est benedictus in saecula saeculorum  tractatus de iob sacrae historiae fratres dilectissimi ad hoc nobis est tradita legenda narratio ut maiorum si fieri potest saltem aliqua ex parte mores imitemur si non possumus imitari uirtutes tanta enim probitate uixerunt ut pars felicitatis sit nosse quid fecerint igitur iob uir fuit iustus et uerax ab uniuersis concupiscentiis huius mundi secretus conuersatione limpidus mente limpidior usque adeo circumspectus atque inreprehensibilis ut dei sit testimonio collaudatus unde non inmerito beatus beata uita fruebatur namque erat illi splendidissima domus diues census diues quoque numerus liberorum et quod est parentibus gratum utriusque sexus et inuicem se amantium quorum pro numero deo diurnas hostias offerebat tanto autem puritatis ac fidei erat muro munitus ut non auderet eum adtemptare diabolus nisi a deo iussus  iam hic considerate fratres quemadmodum saeuierit incitatus qui ferri non potest blandus igitur famigerabile committitur proelium illinc diabolus horrendum totis intonans armis ministrisque insuper suis in auxilium concitatis terribili increpans tuba praedonum corda face furiali succensa impetibus crebris passim totas hominis dei facultates inuadit subito rapina igne ferroque uniuersa uno momento disperdit hinc iob alta fidei radice robustus tot nuntiis lugubribus tunditur nec mouetur sed tantum benedicit deum facultatesque suas contemnendo custodit  at ubi diabolus adgressuris tantis nihil se profecisse cognoscit omnem impietatis suae rabiem in filios eius effundit nam cum solito more unanimes una epularentur in domo subito concussis toto nisu quattuor angulis eius in confusam molem parietibus tectisque labentibus illam sanctissimam fratrum cohortem sepelit antequam iugulet taleque est commentus pietatis excidium ut in illa unius funeris turba paternus dolor non sufficeret orbitati cum nescit quem primum plangat quem priorem inueniat cui primum iustitiam  crudi funeris soluat  quo nuntio accepto dei seruus scidit uestimenta sua non ut deo inuidiam faceret sed ut expeditus cum hoste pugnaret contempsit denique in perditis facultatibus diuitem dissimulauit in amissis liberis patrem in poena sui corporis iustum namque summo capitis a uertice usque ad imos ungues pedum plaga inimici percussus populosis ulceribus non distinctus est sed totus unum uulnus effectus uerum tamen in his omnibus nihil aduersus deum improbe loquitur non uxori inlicita suadenti succumbit non amicis insultantibus cedit sed uictor crudelitatis et impietatis in sterquilinio foetido scaturiente uermibus quasi nihil passus sed solo dei timore contentus o felix uir qui mira patientia deum promeruit diabolum uicit sanitatem recepit facultates liberosque suos non perdidit sed mutauit iob quantum intellegi datur fratres carissimi christi imaginem praeferebat denique comparatio indicat ueritatem iob iustus dictus a deo est ipse iustitia de cuius fonte omnes qui beati sunt gustant ecce enim de ipso dictum est orietur uobis sol iustitiae iob uerax est appellatus at est uera ueritas dominus qui ait in euangelio ego sum uia et ueritas iob diues fuit et quid ditius domino cuius sunt omnes diuites serui cuius est orbis totus omnisque natura beatissimo dauid dicente domini est terra et plenitudo eius orbis terrarum et uniuersi qui habitant in eo  iob diabolus ter temptauit similiter euangelista perhibente et dominum ter est temptare conatus iob facultates quas habuit amisit et dominus caelestia sua bona amore nostro neglexit pauperemque se fecit ut nos diuites faceret iob filios furens diabolus interemit et domini filios prophetas insanus populus pharisaeus occidit iob ulceribus maculatus est et dominus sumendo carnem totius humani generis peccatorum est sordibus obsoletatus iob uxor sua hortatur ut peccet et dominum ut corruptelam seniorum sequatur synagoga compellit iob amici sui insultasse perhibentur et domino sui sacerdotes sui insultauere cultores  iob in sterquilinio pleno uermibus sedet dominus  quoque in uero sterquilinio id est in huius mundi caeno uersatus est inter ebullientes diuersis sceleribus ac libidinibus homines qui ueri sunt uermes iob et sanitatem recepit et facultatem at dominus resurgens non sanitatem tantum sed immortalitatem in se credentibus praestitit dominiumque totius naturae recuperauit sicut est ipse testatus dicens omnia mihi tradita sunt a patre meo iob uicarios filios genuit dominus quoque post prophetas filios sanctos apostolos procreauit iob beatus quieuit in pace dominus autem manet benedictus in aeternum ante saecula et a saeculis et in cuncta saecula saeculorum  praefatio paschalis perpetis anni pernicem cursum in bis senae mutationis augmentum una eademque nec ipsa sed ipsa orbita circumducens dies magnus aduenit suo sibi semper nouellus occasu quod praeterit sequitur quod futurum est antecedit in omnibus nouus est et tamen in omnibus uetus est punctis omnibus commutatur non natura sed numero fit filius horarum qui pater est omnium saeculorum  hic est dies fratres quo a domino nostro cunctus redemptus est orbis quo aetherio semine nouellus uiuificatus est populus hic inquam qui nobis resurrectionis monstrat exemplum cuius sane condicione nos beatiores sumus quia ille occidit semper ut uiuat fidelis autem post secundae natiuitatis occasum resurgens horrore numquam intercipitur tenebrarum  de genesi principium fratres dilectissimi dominus noster incunctanter est christus quem ante omnia saecula pater in profundo suae sacrae mentis arcano insuspicabili ac soli sibi nota conscientia filii non sine affectu sed sine reuelamine amplectebatur igitur ineffabilis illa incomprehensibilisque sapientia sapientiam omnipotentia omnipotentiam propagat  de deo nascitur deus de ingenito unigenitus de solo solus de toto totus de uero uerus de perfecto perfectus totum patris habens nihil derogans patri procedit in natiuitatem qui erat antequam nasceretur in patre aequalis in omnibus quia pater in ipsum alium se genuit ex se ex innascibili scilicet sua illa substantia in qua beatus manens in sempiternum omnibus quae habet habentem filium paria procreauit qui est deus benedictus in saecula saeculorum  de exodo iudaei unde se beatos putant infelices inde esse noscuntur etenim commodius puto misero in statu suo manenti quam beato in ultimas miserias deuoluto nam praedicant patres suos aegyptium populum fugiendo delesse deum suis praefuisse maioribus eorumque iter praecessisse non intellegentes quia exinde eos a facie sua remotos post suum dorsum cum postfuturis abiecerat erythraeum quoque in geminas ripas medium scissum mare ductisque dextra laeuaque aggeribus in aciem stipatis undarum saluo liquore arefactam profundi in semet contra se obnixam stupidam pependisse naturam uiam inter fluctus micuisse terrenam quae utique non caelestis populi meritum sed terreni per orbem totum dispersionis futurae denuntiabat exitium  adeo eos in eremum inde perduxit uulneraque detestabilis mentis curanda lacte cum melle prouidendo commonuit nam infirmibus ac languidis mannae teneritudinem inrorauit non enim erant idonei aut digni qui caelestis panis perpetua soliditate fruerentur petra illis scaturiuit in fontem ut biberent detritis e lacunis ut merebantur caenulentum postmodum laticem domino dicente me dereliquerunt fontem aquae uiuae et foderunt sibi lacus detritos qui non possunt aquam portare postremo infelices quid sperant de imagine cuius nosse non sunt meriti ueritatem dominum nostrum iesum christum  item sequentia exodi pharisaeus quemadmodum legitimum pascha possit celebrare non uideo cuius eminens famosumque illud templum miserabili uastatione campis aequatum suo puluere iacet sepultum sacerdotalis cathedra pestilentiae cultorum suorum sacrilegio iure deleta est exinanitum cornu iam non spirat unguenta  dies festos in luctum et cantica eius in lamentationem conuersa prophetae testantur tauros arietes hircos et agnos a domino saepe reprobatos accepimus quid ultra non potest fratres ullum celebrare mysterium cuius sacrificium diuina sententia aduertitis esse damnatum per dominum nostrum iesum christum qui est benedictus cum spiritu sancto in omnia saecula saeculorum  de esaia uehemens commotio est fratres cum is de iniuria sua queritur qui se potest facillime uindicare sed quia apud sapientes et honestos grauius est aliqua nota confundi quam mori deus iudaicum populum luxuriae aestu exuberante corruptum publica increpatione confutat caelum terramque testes citat ut exaggeret crimen filios appellat ut abdicatio exaltatos ut ruina timeatur spretores sui ut impios monstret infelix culpa est fratres in qua locum qualiscumque non inuenit excusatio detestabilis certe filius quem pater pius quem pater damnat inuitus  de auaritia recte fratres sicut audistis deus odit auaritiam est enim libido profunda cupiditas caeca tempestas insana rapacitas sine fine sollicitudo sine requie ad sua numquam perueniens uota quia satiari non nouit fidem frangit caritatem neglegit iustitiam negat non cognoscit affectus iura diuina contemnit humana uersutis argumentis excludit orbem totum si possit ut rapiat uultis scire quale calamitatis sit genus sane plus in eum qui eam dilexerit saeuit quam qui uicerit habebit uitam aeternam  incipit tractatus danielis trium puerorum martyrium qui credit interritus potest etiam ipse adipisci martyrium tanta enim uis certaminis fuit ut eam ipse quoque ignis horruerit nam a barbaro rege nimia crudelitate tribus pueris consulente fornacis ultra quam solet septenario pabulo ignis armatus est  credo diuina prouidentia sacramento trinitatis spiritalem quoque numerum conuenire denique nec inrorati camini eis baptismatis defuit gratia o admirabile incendium o uere spectaculum deo dignum qui audiunt timent qui incenderant ardent qui incensi sunt sanctificati et incolumes de camino procedunt per dominum nostrum iesum christum  de psalmo xli properate properate bene loturi fratres aqua uiua spiritu sancto et igne dulcissimo temperata blando murmure iam uos inuitat iam balneator praecinctus exspectat quod unctui quod tersui opus est praebiturus sed et denarium aureum triplicis numismatis unione signatum gaudete itaque in fontem quidem nudi demergitis sed aetheria ueste uestiti mox candidati inde surgetis quam qui non polluerit regna caelestia possidebit per dominum iesum christum  post traditum baptisma post deuotissime completa expiationis sacrae casta ieiunia post clarissimae noctis suo sole dulces uigilias post lactei fontis lauacro uitali in spem inmortalitatis animas pullulantes ex quo qui eratis aetate diuersi diuersi natione subito germani fratres subito una geniti emersistis infantes hortor uos natiuitatis tantae festa laeto celebrare conuiuio sed non illo in quo diuersis epulis intrimentorum lenocinio saporis de summa certantibus obrutum pectus saepe crudis atque acidis uomitibus inurguetur in quo musti uestri dulcedo saecularis uini pridiani exhalante foetore corrumpitur sed caelesti prandio honesto puro salubri atque perpetuo quod ut saturi semper ac felices esse possitis esurienter accipite  pater familias panem uinumque pretiosum uobis ex usibus suis sua de mensa largitur tres pueri unanimes legumina inferunt primi quibus ut scitus sit sapor salem sapientiae aspergunt oleum christus infundit moyses primitiuam festinus maturamque procurauit agninam abraham pinguem conditamque fideliter uitulinam isaac innocenter ollam portat et ligna iacob patienter uaria exhibet pecora ioseph promotus ad mensuram praerogat cunctis annonam  sane si quis aliquid desiderauerit qui recondidit noe omnia illi arcarius non negabit petrus piscator recentes marinos affatim pisces apponit cum sarda mirabili tobias peregrinus fluuialis piscis interanea diligenter accurat et assat iohannes camelarius deuote praecurrens de silua mel attulit et locustas ne alter alterum manducantem denotet  inuitator ammonet paulus dauid regius pastor omnibus momentis lac argenteum subministrat et caseum  zachaeus sine mora quadriplicata expungit apophoreta deus et dominus noster iesus christus dei filius dulcia sicut prior qui hoc prandio pastus est ante nos dicit quam dulcia faucibus meis eloquia tua super mel et fauum ori meo haec fratres si quis libenter crediderit largiores adhuc escas inueniet quibus si diligens fuerit semper et se et alios bonis omnibus satiabit per dominum nostrum iesum christum  incipit alius tractatus in omni negotio fratres dilectissimi nisi quis ante personam noscat et rationem eius non potest nosse ueritatem haec enim res et fecit et facit ut iudaeus et iudaeo deterior christianus dei filium deum esse non credant quos uellem adesse paulisper auremque praesenti commodare lectioni ut edicerent nobis quinam sit deus iste qui dicit audi populus meus et loquar israel et testificabor tibi quoniam deus deus tuus ego sum et infra meus est orbis terrae et plenitudo eius numquid manducabo carnes taurorum aut sanguinem hircorum potabo immola deo sacrificium laudis et redde altissimo uota tua et inuoca me in tribulatione tua et eripiam te et magnificabis me  si pater loquitur fratres quis est iste cui tantum defert quis est quem altissimum dicit cum ipse sit solus a quo alius altior non sit sin uero omni honorificentia deferentis patri uerba sunt filii debetis agnoscere quantis catenis uincta tenebrarum mens laboret incredulorum immola inquit deo sacrificium laudis primo omnium sacrificiorum tria esse genera nouelle disce christiane ne quo seducaris errore unum est enim detestabile alterum reprobum tertium mundum detestabile est gentium reprobum iudaeorum populi christiani mundum igitur gentium sacrificium quam exsecrabile est tam inane colunt enim uani uana figmenta in quaslibet formas uultus sexus aetates auri argentique detrimento matris limae moderato dente figurata quae est ergo ista dementia sacrificium nescientibus procurare lumen caecis inferre tura non spirantibus concremare allegare preces surdis ab his custodiam petere quos fur non timet inuolare quibus recte deus irascitur dicens nolite ambulare post deos alienos ut seruiatis eis et ne adoraueritis eos ne quando incitetis me in operibus manuum uestrarum et disperdam uos  quae autem sint ista opera manus humanae spiritus sanctus in psalmo nonagesimo quinto declarat dicens omnes dii gentium daemonia dominus autem caelos fecit et  in deuteronomio sacrificauerunt daemoniis et non deo ac ne quis sacrilegium aestimaret sibi impune esse cessurum scriptura iterum ibidem dicit sacrificans diis eradicabitur nisi domino soli haec gentes nisi conuertantur manet diuina sententia quae nec deum nec sacrificium etiam ipsae cognoscunt se habere legitimum nunc iudaeorum quoque sacrificia a deo repudiata cognoscite qui dicit ad eos in esaiae libro quo mihi multitudinem sacrificiorum uestrorum plenus sum holocaustomatis arietum et pinguamine agnorum sanguinem taurorum et hircorum nolo quis enim exquisiuit ista de manibus uestris per alium adaeque prophetam spiritus sanctus clamat et dicit praecingite uos et plangite sacerdotes lugete omnes qui deseruitis altari quoniam ablata est de domo dei uestri hostia et immolatio multa sunt quae dici possunt sed satis otiosum est in his demorari quae in toto iam non sunt unum sane necessario proferemus exemplum quod et iudaei odiosum et christiani sacrificium approbet deo gratum apud malachiam prophetam non est mihi uoluntas circa uos dicit dominus et sacrificium acceptum non habeo ex manibus uestris quoniam a solis ortu usque in occasum clarificatum est nomen meum apud gentes et in omni loco odores incensi offeruntur nomini meo et sacrificium mundum quoniam magnum est nomen meum apud gentes dicit dominus  immola deo sacrificium laudis immola inquit deo non daemoniis sacrificium laudis non uituperationis et redde altissimo uota tua honorem totum refudit in patrem ex quo omnia et inuoca me in tribulatione tua et eripiam te dicendo ostendit quoniam per se omnia prosecutus est et magnificabis me quod dictum fratres non sic debetis accipere ut operis sui laudem sibimet soli deberi testatus sit qui in euangelio dicit si non facio facta patris nolite mihi credere sed si mihi credere non uultis factis credite et cognoscite quoniam in me est pater et ego in illo dictum significatione unica maiestatis et affectu indiuiduo pietatis quia laus filii est patris et laus patris amborum  nunc sacrificii nostri proprietatem nos conuenit nosse quae facile ex aduerso cognoscitur nam si diis corporalibus sacrificium conuenit corporale utique et spiritali deo sacrificium est necessarium spiritale quod non ex sacculo sed ex corde profertur quod non bromosis pecudibus sed suauissimis moribus comparatur quod non cruentis manibus sed sensibus mundis offertur quod non iugulatur ut pereat sed sicut isaac immolatur ut uiuat apostolo hortante nos paulo cuius ista sunt uerba exhibete corpora uestra hostiam uiuam sanctam placentem deo hoc enim placitum est domino ubi se ipsum candidus animus immolauerit domino cetera autem nihil proderunt si colentis pura mens non sit in ecclesiastico salomone clamante dona iniquorum non probat altissimus hic quaerite christiani sacrificium uestrum an esse possit acceptum qui uicinarum possessionum omnes glebulas lapillos et surculos nostis in praediis autem uestris fumantia undique sola fana non nostis quae si uera dicenda sunt dissimulando subtiliter custoditis probatio longe non est ius templorum ne quis uobis eripiat cotidie litigatis non hi solum qui tales sunt displicent deo sed et illi qui per sepulcra discurrunt qui foetorosis prandia cadaueribus sacrificant mortuorum qui amore luxuriandi atque bibendi in infamibus locis lagenis et calicibus subito sibi martyres pepererunt qui dies obseruant qui aegyptiacos de candidis faciunt qui auguria captant salutemque suam pecudum uiolenter scissis in uentribus quaerunt qui coniugale exasperant iugum affectuque calcato subditiciis personis ut obumbrent furta turpissimae utilitatis rem familiarem tuendam committunt amore non fidei sed libidinis qui publicanas mulieres cum ui subiciunt sibi uiliores se esse quam illae sunt produnt qui iracundia tument qui litibus fremunt qui calumnias pariunt qui pauperes qui uiduas qui pupillos exspoliant qui profanis fabulis neglecta dei secta alios non bene auocantes diuina sacramenta contaminant  iam uideat unusquisque quemadmodum sacrificium aut sumat aut offerat sicut enim indigne offerre sacrilegum est ita indigne manducare mortiferum in leuitico scriptura dicente omnis mundus manducabit carnem anima autem quaecumque manducauerit de carne sacrificii salutaris quod est domini et inmunditia eius super ipsum est peribit anima illa de populo suo  haec fratres sicut cauenda sunt nobis ita quae bona quae pura quae simplicia quae pia quae sancta sunt sicut facitis amplectenda ut uidentes homines opera uestra bona magnificent patrem uestrum qui est in caelis itaque dulcissimi flores mei talia sacrificia procurate quae sanctus spiritus libenter offerat pater probet filius qui magister est noster probata glorietur per eundem qui est benedictus in saecula saeculorum  incipit praefatio specioso circulo sacer inflexus dies in mundani operis pensa quadriga temporum fertur duodenis mensum perpeti cursu mutationibus diues nulla statione contentus quia inmortalitas eius est cursus uerum currat an recurrat ambiguum est cuius praeteritum restat ut redeat mira prorsus ratio innumerabilium saeculorum diuersa mensura conterendo innouat spatia et tamen eius semper orbita est una qui nos admonet fratres passionis resurrectionisque dominicae unanimes atque concordes salutaria celebrare mysteria per dominum et conseruatorem nostrum iesum christum  de genesi nihil est fratres dilectissimi ante omnia homini timenti deum tam necessarium atque conueniens quam ut se ipsum nouerit etenim genus insaniae est eum rationem secreti naturae disquirere non enim ullo pacto potest humanis opinationibus substantia naturae comprehendi quam nemo nouit nisi ipse solus qui fecit itaque quod specialiter ad nostras pertinet partes uideamus quid sit quod deus ait faciamus hominem ad imaginem et similitudinem nostram et fecit inquit deus hominem ad imaginem et similitudinem dei et alio loco dicat ego sum qui sum et non demutor cum hoc ita sit homo quemadmodum dei imaginem portat cuius uultus passibilis omni conuersioni subiectus momentis omnibus demutatur labore aetate languore ira gaudio tristitudine totque induat uultus quot animi fuerint motus nullusque prorsus dies quo iugiter sibi similis esse uideatur  cum haec aliter non sint ergone dei imaginem non habemus habemus plane et quidem manifestam ex eo ipso quod non est nobis portantibus nota incomprehensibilis enim dei imago inuisibilis sit necesse est denique oculis non est subiecta carnalibus nam neque cum ingreditur corpus nostrum neque cum de corpore egreditur a quoquam deprehendi potest tantumque potestatis habet ut cum sui domicilii saepto teneatur tamen quicquid uoluerit omnibus momentis illustret non ergo carnale hoc domicilium imaginem dei debemus accipere sed caelestis hominis spiritalem quam in se credentibus dominus aetheria natiuitate renouatis plenitudinis suae pio de fonte largitur per dominum nostrum iesum christum  incipit de exodo iudaeus legitimum gerere se pascha contendit cui nihil aliud de ueteri sacramento quam inanibus intexta suspiriis fabula remansit denique regium illud templum campis aequatum iacet altaria dei eius subuersa manu cum suis sibi sacrificiis sparsa in puluerem uanuerunt sacerdotalis cathedra pestilentiae suo nomine deleta est  agnus salutaris qui designatur ex ouibus et ex haedis inter pecora non potest inueniri dies festi eius et cantica secundum dei uocem in planctum et luctum illi profecerunt superba illa ciuitas seruit sane ouium greges infinitos interficit quos in amaritudine absumit quis non intellegat fratres illud pascha non esse sed bromosum latronis cruenti conuiuium per dominum nostrum iesum christum  incipit exodi secunda mira fratres dilectissimi historiae sacrae sic est perlecta narratio cum israelis populus enormi captiuitatis iugo depressus a rege pharaone duris condicionibus in aegypto necaretur miseratione dei duce moyse iussus est proficisci huic per diem non circulus solis sed columna nubis non candida luna sed ignis columna per noctem iter pandebat ignotum qui ut inter duo elementa peruenit ibidem praesentariae exitum mortis expauit hinc enim persequentium aegyptiorum infestis mucronibus premebatur inde maris magno clausus obice reprimebatur  etenim illi nullae inerant naues nulla transfretandi praesidia cum subito diuina prouidentia scinditur mare aquae dextra laeuaque gelido stupore frenatae uitreos diriguntur in muros praestolantes dei transitum populi ut persequentibus mare sint inducitur in uiam israel ingratus in qua nec gladios possit timere nec fluctus mira res medio puluerulentus exsultat in profundo qui circa se uideret feliciter triumphum suum perire naufragio haec iudaeus praedicat fratres et tamen deo demens adhuc usque non credit qui est benedictus in saecula saeculorum  tractatus esaiae sicut esaiae beatissimi indicat carmen iudaico populo irascitur deus eumque ne forte paeniteat publica obiurgatione confutat humana sentienti nundinari deterius quam puniri denique filios uocat ut abdicatio timeatur exaltatos ut ruina terrori sit spretores ut poenam supplicii sibimet impendere cognoscant quod exemplum fratres fortiter fugite simulque gaudete quod alienis plagis dei discitis disciplinam per dominum iesum christum  incipit tractatus danielis ingens supplicium aliquotiens ingentior prosequitur gloria maxime diuinis in rebus in quibus felices obnixa deuotione suam religionem custodiunt potius quam salutem igitur cum audio tres pueros incensos prius uehementer horresco mox deinde eorum particeps optauerim fieri cum cognosco inter flammas rosculentos hymnum deo cecinisse securos tanta est enim fidei uirtus tantaque potestas ut cultoribus suis etiam ipsa elementa contra suam naturam famulari compellat unde fratres atrocissimae rei non uos terreat contemplatio non enim ulla est metuenda iam poena cum incensorum superstes insultet ignibus uita  inuitatio fontis exsultate fratres in christo omnique desiderio conuolantes caelestia dona percipite iam uos sempiterni fontis calor salutaris inuitat iam mater nostra adoptat ut pariat sed non ea lege qua uos matres uestrae pepererunt quae et ipsae partus dolore gementes et uos plorantes sordidos pannis sordidis alligatos huic mundo dediticios intulerunt sed laeta gaudentes caelestis      libera peccatis omnibus absolutos non foetidis cunis sed suaue redolentibus sacri altaris feliciter enutrit a cancellis per dominum nostrum iesum christum  incipit tractatus diei dominici saeculorum heres et pernici cursu procurrens atque recurrens solemni meta rotatus in sese proferens sibi de fine principium natalicia infinita de occasu dies sempiternus eluxit quo discussa conuolutae hiemis tristitudine nouo uento fauonio blandiente diuersis floribus genere colore pariter et odore una natiuitate diffusis germinantia undique dulce prata respirant exsultat aestas noua sed diues in frumenti uarias moles spiceam feliciter contundens palmam quam prosequitur congrue mustulentus autumnus ut necessario gratiae panis uini quoque iucunditas iungeretur quis non haec caelestibus mysteriis coaptata cognoscat hiems namque pigra sordida et tristis ad eos pertinet qui idolatriae deseruientes mundanis uoluptatibus conpediti libidini uacantes et gutturi longae nocti id est aeternae morti sunt a deo quod opus tenebrarum dilexerint destinati uer sacrum fontem debemus accipere cuius diuite ex alueo fauonio non uento sed spiritu sancto generante odorem diuinum beata spirantes fide diuerso charismate sed una natiuitate ecclesiae flores clarissimi ac dulces nostri funduntur infantes aestas autem fidelis est populus angelicus et mundus qui sponsionis suae palmam fortiter retinens peccatorum paleis limpidatus semet pretiosum frumentum diuinis horreis inferre desiderans licet suo uberet fonte tamen aestuat semper iustae operationis ardore autumnus quoque martyrii locus est in quo non uitis sed fossoris sanguis effunditur ut uita beata pretiosae mortis uindemia comparetur  dies uero ad sacramentum pertinet resurrectionis domini nostri iesu christi qui in omnibus omnia est qui uere aeternus est ac sine nocte dies cui duodecim horae in apostolis duodecim menses seruiunt in prophetis quem euangeliorum salutaria quattuor praedicant tempora cui non anniuersarii sed cotidiani  fructus respondent hymnum canentibus deo credentibus populis qui omnia inmortalitatis semine propagantur in saecula in huius diei luce gradientes exsultemus fide iucundemur bona conuersatione ut perpetuam uitam adipisci mereamur per dominum iesum christum tractatus ionae prophetae humanae deuotionis religiosa confessio est de deo hoc nosse quod licitum est sicut enim in simplici corde scrutanda sunt testimonia eius ita curiositate non sunt inquietanda secreta quis enim causas naturasque caeli huius et superiorum sciet quis corpoream aeris huius ut quidam putant inanitatem se disserere posse mentiatur quis terram aqua portari an aquam terrae gremio contineri se nosse praesumat  quis spiritus aerios quis figuras uentorum quis inter marinos aestus fluminum augmenta quis denique opificium domini deique consilium se deprehendisse gloriabitur cum apostolus dicat o altitudo diuitiarum sapientiae et scientiae dei quam inenarrabilia sunt iudicia eius et quam inuestigabiles uiae eius quis enim cognouit sensum domini non enim in horum inquisitione exaestuans propheta dicit de profundis clamaui ad te domine  clamat namque de profundis id est de imis praecordiis clamat de profundis sed quibus saeptus erat maestus ac tristis calamitatibus humanis et clamat non uoce sed corde non clamore sed fide quam scit deum libenter audire hoc igitur e profundo clamans similiter petrus impetrauit a domino ut profundi maris lubricos sinus insubditaque humanis gressibus liquidi aequoris terga quibus uiator trepidus absorbebatur et perambularet pariter et euaderet clamat de profundis et paulus obrutus calamitatibus beatis cum pro nomine domini latrones in itineribus latrones in ciuitatibus patitur cum a iudaeis uirgis ter caesus naufragio trino diluitur cum insani populi furibunda tempestate lapideis imbribus feliciter grandinatur cum in profundo maris die demoratus ac nocte ad deum clamans incolumis inde respuitur ionas adaeque propheta ad nineuitas missus a deo est eorum ut imminere ciuitati interitum nuntiaret ingentibus enim peccatorum sarcinis premebantur at ille alio deflexus itinere nauem tarsos petiturus ascendit cum subito compugnantium uentorum flatu uiolento lacessitum fremit  mare sollicitique gurgitis praeruptorum montium canis uoluminibus repugnantium litorum spumantia ora contundens minatur per momenta naufragium procellae crebrescentes insaniunt horrendum sibilant funes gemunt cedentibus uelis antennae retunsa undique iter non inuenit prora  trepidant nautae festinant in cassum iactura uasorum nauem leuare ponderibus quae prophetae pondere premebatur tum ionas quem solum exspectabat bona illa tempestas sorte ductus naufragus redditur immo a ligneo ad nauigium uitale transfertur qui ut est dimissus in altum ferinaeque uoraginis est receptus hospitio uigilat in ceto qui stertebat in naui mira res post naufragium post natatile sepulcrum incolumis tertio post die nineuitas illustrat terribilibus oraculis salutem ciuitati credulae praestaturus quantum datur intelligi fratres nauis typus est synagogae eius proretam sacerdotale corpus accipimus nautas scribas et pharisaeos iacturam uasorum repudiationem prophetarum omniumque sanctorum quos synagoga pulsos iudaei in damna salutis suae indignis caedibus mactauerunt uenti saeuientes diuersi sunt reges qui iudaeam lugubri clangore tubarum armorumque fragore terribili instantibus undique proeliorum procellis miserabiliter per totum orbem dispersere terrarum  ionas in naui dormiens sacramenti dominici imaginem praeferebat etenim significabat nauis materia crucem somnus uero passionem mare autem mundus est iste tumidus fluctus eius iudaeorum populos et gentes accipimus qui aduersus deum inaniter fremuerunt sors ionam praecipitandum prodidit prophetia passurum dominum praedicauit utrosque uolentes illum condicione dominum pietate cetum esse non dubitatur infernum sicut enim ionas tribus diebus et tribus noctibus fuit in uentre ceti euomitusque niniue se intulit ciuitati ita dominus postridie ab inferno resurgens se ciuitati ierusalem intulit ante quam caelo at uero nineue imaginem portat ecclesiae in qua gentium iam inde noster populus morabatur quae non in cassum a deo  magna ciuitas dicta est erat enim futurum ut omnium nationum in christo credentibus populis totus orbis deo una ciuitas redderetur denique comparationem salutaria gesta confirmant quae et in nobis manent ut est fratres nineuitis nuntiatus interitus credunt et timent et quantum sciunt dominum non esse mendacem tanto propensius eius de pietate praesumunt statimque actus ueteris uitae damnantes pro salute redimenda non solito more ad stupida simulacra concurrunt non aris foetentibus funestos excitant ignes non tura cremant non merum profundunt nec pecudum inexpectata morte rapti iecoris spirantes consulunt fibras nec per uarios auium uolatus coniecturis inanibus statum plumeae salutis inquirunt sed a suo corde remedium salutare deposcunt spiritumque suum tota humilitate contribulatum ambitiose sacrificant sicque legitime celebrata paenitentia deum sibi propitium reddiderunt quod et nos et fecimus et facere plerumque debemus ut et praesentis temporis temptationes et futuri iudicii poenas euadere mereamur per iesum christum  incipit tractatus psalmi centesimi neglegentes legis sacrae cultores saepe magno inplicantur errore cum aut dicta non pro locis intelligunt aut dictorum minime rationes inquirunt igitur in praesenti psalmo propheta cum dicat misericordiam et iudicium cantabo tibi domine quomodo dominus in euangelio dicit qui credit in me non iudicabitur qui autem non credit iam iudicatus est hoc dicendo exemit iudicio fideles non admisit ad iudicium infideles at si utraeque partes iudicio uacant quomodo unicuique merces pro suo actu reddetur sine causa etenim laborare uidebitur iustus nisi recipiat secundum facta sua quae gessit iniustus  non ergo sic accipiendum est quemadmodum ab inprudentibus aestimatur ceterum domini dictum quo sit pondere quaue ratione prolatum explanat proprietas ipsa uerborum qui credit inquit in me non iudicabitur recte quid enim necesse est iudicare credentem iudicium enim ex ambiguis rebus exsistit adempta ambiguitate iudicii non desideratur examen ex quo ne infideles necesse est iudicare quia iam sua sunt incredulitate damnati ex hac enim uita quis secum aut coronam portat aut poenam  quam rationem dauid in psalmo primo his uerbis expressit non resurgunt inquit impii in iudicio neque peccatores in consilio iustorum gradatim pro meritis quasi cum quibusdam elogiis paucissimis uerbis totius humani generis iudicium designauit etenim quantum interest inter impium et peccatorem tantum interest inter peccatorem et iustum denique etiam ipse impiis iudicium quia iam sua impietate praeiudicati sunt non derelinquit neque peccatores qui iudicandi sunt iustorum qui non iudicabuntur dignos esse consilio existimauit nunc scire debemus quoniam iusti uitae perpetuae impii aeterno sunt destinati supplicio nullaque eos cognitio exspectat ulterius quinam sint isti quibus est iudicium praeparatum et a quo scire debemus nisi ab ipso domino qui suum dictum prosequitur dicens hoc est autem iudicium  quia lux uenit in hunc mundum et dilexerunt homines tenebras magis quam lucem ambiguos utique christianos designauit ac lubricos qui inter pios impiosque sint medii nullam partem tenentes ad plenum cum utramque tenere non desinunt fideles non sunt quia habent aliquid infidelitatis insertum infideles non sunt quia habent imaginem fidei professione deo factis saeculo seruientes uolunt nosse legem nolunt eius praecepta seruare signum salutare uenerantur et tamen a mysteriis daemonum non recedunt multos namque dei metus in ecclesia continet sed tamen eos mundana uoluptas ad se trahit impii non manent quia his dei nomen in honore est pii non sunt quia patrem uenerandum prauis moribus laedunt orant quia timent peccant quia uolunt  unde non est absolutus reatus ubi de amoris comparatione duarum contrariarum sibimet partium iudicium flagitatur ambiguitas enim nisi fuerit discussa iure non potest mereri sententiam et qui sunt isti quos ambiguitas suo iudicio reseruauit utique illi sicut apostolus quoque ait qui cognitum deum non quasi dominum honorauerunt neque ei gratias egerunt sed uanis persuasionibus cogitationes eorum abductae sunt et tenebris opertum est cor eorum ut diligerent magis tenebras quam lucem creaturam potius quam creatorem itaque tria conuenit esse iudicia unum iustorum qui non tantum ut dictum est non iudicabuntur sed istum mundum ipsi iudicabunt apostolo dicente an nescitis quia sancti de hoc mundo iudicabunt alterum impiorum qui non sunt iudicandi quia iam iudicati sunt sed perituri scriptura dicente iter impiorum peribit tertium peccatorum quorum obliquae ancipitisque uitae sunt necessario discutienda secreta apostolo utrumque prosequente nam qui sine lege inquit peccauerunt sine lege peribunt at qui in lege peccauerunt per legem iudicabuntur uidetisne fratres multum interesse inter damnatum et iudicandum quam iudicii formam etiam ipsa humanitas quamuis iniusta sit seruat nemo namque pater familias honesta fidelitatis suae lucra offerentem sibi suum seruum iudicat sed honorat ut filium alterum uero quem uenena conterentem in adulterio in homicidio in falso in maleficio deprehenderit carnifici destinat statim non audiendum sed  competentibus poenis excruciandum tertium quoque quem aduerterit fraudulentum coloratis ratiociniis sua furta excusantem reseruat examini ut ponderatis damnis rebusque seruatis sententia in eum prout debitor exstiterit iure possit expromi  ita erit ut iustis corona peccatoribus aut excusatis aut emendatis indulgentia impiis autem aeterna poena tribuatur per dominum iesum christum qui est benedictus cum spiritu sancto in aeterna saecula saeculorum  de spe fide et caritate tribus in rebus christiani culminis fundamenta consistunt id est in spe in fide in caritate quae ita inuicem sibi uidentur esse connexa ut sint aliis alia necessaria spes enim nisi praecedat cui laborat fides fides si non sit quomodo spes ipsa nascetur quibus si deneges caritatem utraeque cessabunt quia neque fides sine caritate neque spes poterit operari sine fide  itaque christianus tribus in rebus si cupit esse perfectus debet esse constructus si quid enim ei ex his defuerit perfectionem sui operis non habebit unde primo omnium spes nobis proponenda est futurorum sine qua nec praesentia quidem ipsa stare posse perspicimus adeo tolle spem torpet humanitas tota tolle spem artes uirtutesque uniuersae cessabunt tolle spem et interempta sunt omnia quid facit ad litteratorem puer si litterarum non sperat fructum quid ratem profundo gurgiti nauta committit si ei numquam lucrum numquam portus desideratus occurrit quid miles non dicam horridae hiemis aut torridae aestatis iniurias sed se ipsum contemnit si gloriae spem futurae non gerit quid agricola semina spargit si sudoris sui praemium non colligit messem quid christianus credit in christum si promissum sibi ab eo perpetuae felicitatis tempus non credit esse uenturum sed spes ex fide est quae quamuis in futuro sit posita fidei tamen est iure subiecta ubi enim fides non est nec spes est fides enim spei substantia est et spes fidei gloria quoniam praemium quod spes habet fides meretur quae quidem pro spe pugnat sed sibi uincit amplectenda est igitur fratres tenaciter nobis et omni genere custodienda uirtutum in hanc fortiter incumbendum ipsa est enim uitae nostrae immobile fundamentum inuictum aduersus diaboli impetus propugnaculum pariter ac telum animae nostrae inpenetrabilis lorica legis conpendiosa ac uera scientia daemonum terror marty  rum uirtus ecclesiae pulchritudo uel murus dei ministra christi amica spiritus sancti conuiua  huic et praesentia subiacent et futura ista quia contemnit illa quia sua esse praesumit nec spes timet ne non ueniant quia ea semper secum suis in uirtutibus portat hoc est quod abraham contra spem in spem credidit deo ut fieret pater multarum gentium contra spem autem est quod impossibile est ac non uidetur sed possibile hac spe fit cum dei dicto indubitanter ac fortiter creditur dicit enim dominus omnia possibilia credenti unde abraham credidit deo et deputatum est illi ad iustitiam qui ideo iustus quia fidelis iustus enim ex fide uiuit ideo fidelis quia credidit deo qui nisi credidisset neque iustus neque pater gentium esse potuisset quapropter manifestum est spei ac fidei unam inseparabilemque esse naturam quia in homine ex his quaecumque defecerit ambae moriuntur fides itaque uel maxime res propria nostra est domino ipso dicente fides tua te saluum fecit igitur si nostra est seruemus ut nostram ut iure speremus aliena nemo enim censum decoctori committit nec desertorem praemiis triumphalibus honorabit maxime cum scriptum sit qui habet dabitur illi et abundabit qui autem non habet etiam id quod habet auferetur ab eo per hanc fratres a deo enoc meruit cum corpore contra legem naturae transferri per hanc euadens noe non inuenit cum quo diluuium fuisse conferret per hanc abraham ad dei peruenit amicitiam per hanc isaac praeter ceteros enituit per hanc iacob deo colluctari praeualuit per hanc ioseph aegyptum suae dicioni subiecit haec moysi in mari rubro terram uitream fecit haec ut cursus soliti contempta mensura iesu naue desiderio pareretur soli lunaeque suos frenos induxit haec de armato golia dauid inermi triumphos attulit haec in iob inter crebra et  ingentia mala non desperauit haec in tobiae caecitate medica fuit haec in daniele ora leonibus alligauit haec in iona cetum in cymbam conuertit haec in maccabaeicae germanitatis exercitu sola uicit haec in tribus pueris ignes amoenos effecit haec mare pedibus ambulari posse in petro praesumpsit  per hanc apostoli multos in nitidam cutem leprae deformis contagiosis scabrosisque grassantium ulcerum spoliauere uerticibus per hanc inquam caecos uidere surdos audire mutos loqui claudos currere paralyticos reformari de obsessis daemones fugere mortuosque saepe ipsos a sepulcris cum suis sibi exsequiis reuerti iusserunt ut omnes mirarentur fieri lacrimas gaudii quae nunc fuerant orbitatis sed longum est fratres ire per singula maxime quia caritas sua ingerit fortiora quae ita rebus uniuersis est praedita ut sit omnium iure ipso regina triumphet licet quibus uult uirtutibus fides ac spes multa et magna proponat tamen sine hac utraeque non stabunt fides primo omnium si se ipsam non amet spes si non ametur  adde quod fides sibi soli prodest caritas omnibus adde quod fides non gratis pugnat caritas autem etiam ingratis conferre consueuit adde quod fides non transit in alium caritas parum est dicere transit in alium quae transit in populum adde quod fides paucorum est caritas omnium adde quod spes ac fides tempus habent caritas autem finem non habet momentis omnibus crescit quantoque ab ea diligentibus inuicem creditur tanto inuicem plus debetur  non quemquam pro persona diligit adulari quia nescit non pro honore quia ambitiosa non est non pro sexu quoniam illi unus est ambo non pro tempore quia uaria non est non aemulatur quia inuidia quid sit ignorat non inflatur quia humilitatem colit non malum cogitat quia simplex est non irascitur quia etiam iniurias libenter amplectitur non fallit quia fidem ipsa custodit non ulla re indiget quia ei praeter quod est nihil est necessarium  haec rura urbes ac populos composita pace  conseruat haec circa regum latera securos gladios facit haec bella premit lites tollit iura euacuat fora compescit odia eradicat iras exstinguit haec mare penetrat orbem circuit commercio nationibus necessaria subministrat potentiam fratres cito eius edicam quicquid locis natura negauerit caritas reddit haec coniugalis affectus duos homines sacramento uenerabili unam cogit in carnem haec humanitati praestat esse quod nascitur  huius est munus quod cara uxor quod generosi liberi quod ueri sunt patres huius est munus quod alii ut nos aut plus quam nos proximi uel amici sunt nobis huius est munus quod diligimus seruos ut filios ac nos illi colunt libenter ut dominos huius est munus ut non dicam notos aut amicos sed saepe etiam eos quos numquam uidimus diligamus huius est munus quod antiquorum aut uirtutes ex libris aut ex uirtutibus libros agnoscimus sed quid ego diutius demorer in humanis quasi sola isto affectu sint praedita nonne uidemus omne animantium genus congregatione concordia testari caritatem atque ita omnis motus quasi uno sensu magistra dilectione conuerti ut quiuis intelligat hoc fieri non posse sine naturalis amicitiae disciplina quid autem pro se in necessitatibus gerant omnibus nota porcorum cotidiana propemodum tam iucundi certaminis exempla declarant quia aliqui eorum cum forte de numero audacis lupi rabie denotatus in praesens periculum coeperit infestationibus tyrannicis duci omnes repente concelerant laboranti subueniunt paene armis ipsis inimici certatim se crebro subiciunt ingenti fragore confundunt exsertisque mucronibus sordidis uelut testudine quadam resistunt uincuntque facilius caritate quod singillatim nuda uix possunt superare uirtute  elementa quoque ipsa fratres satis diuersa satisque repugnantia olim deprehendisset interitus nisi ea inuicem mutuis aequalibusque temperantiae dotata muneribus perennis connubii fideli propagine benigna caritas illigasset nihil est prorsus quod sine hac gratum sine hac pacificum sine hac fidele sine hac securum sine hac gloriosum  sine hac deo iunctum sine hac possit esse perfectum denique cum dominus interrogaretur quod esset summum legis sacrae praeceptum sic ait dicens diliges dominum deum tuum ex toto corde tuo et ex tota anima tua et ex tota uirtute tua et secundum simile huic diliges proximum tuum tamquam te ipsum in his duobus praeceptis pendet omnis lex et prophetae unde manifestum est dilectionem uirtutum omnium diuinarum esse substantiam naturalemque magistram quoniam ex lege discitur sed in mentibus nascitur lex enim pendet ex caritate non caritas pendet ex lege sacra scriptura dicente iusto lex posita non est sed peccatori peccator autem ille est qui caritatem non habet dei ac per hoc operanti iram recte subiacet legi  atquin forte aliquis dicat lex spernenda est quia iusto necessaria non est peccatori uero molesta est absit fratres immo potius ueneranda est quia ueritatis speculum quia rigida quaedam dilectionis est forma quicquid enim a iusto didicit id facere iniustum quoque compellit bifarie inclita unum glorificando alium corrigendo constat ergo omne christianitatis magis in caritate quam in spe uel fide esse depositum sicut euidens testatur exemplum iudas scariothes traditor domini et spem et fidem perdidit quia caritas in ipso non mansit nam et haereses et schismata sic disseminantur cum inflata fides ac spes dilectionis a fundamento uelluntur  quid autem sine caritate sint non tantum istae sed et aliae quoque uirtutes indice paulo cognoscite et si habuero inquit omnem fidem ita ut montes transferam caritatem non habeam nihil sum et si in cibos distribuero omnia mea et si tradidero corpus meum ut ardeam caritatem autem non habeam nihil proficio caritas enim fratres omnia diligit omnia credit omnia sperat omnia sustinet caritas numquam excidet igitur non inmerito dominus deus proximi dilectionem commendat quoniam solam praesumit seruare posse quod praecipit primum est itaque dilectionis officium deo refundere quod nati sumus solique debere quod uiuimus nihilque prorsus cordis nostri in penetralibus retinere quod alieno iuri  seruemus at cum ab eodem huius deuotionis inuitatione inhabitari seu nos in ipso habitare coeperimussicut iohannes dicit deus caritas est qui manet in caritate in deo manet et deus in illo manet tunc demum fratres caritatem per semet ipsum ei condigne reddemus quia facta commutatione quod eius est fit pro partibus nostris  sequens est ut etiam proximos eo affectu quo nos ipsos diligimus diligamus maxime cum cognationis ipsa hoc exigant iura clamat enim prophetes deus unus creauit uos nonne pater unus est omnium uestrum quisque igitur nobilitatis suae conscientiam retinet diligit fratrem nec aliquid audire exspectauit ex lege ne admonitione pietati aliquid derogetur tantumque se in ipso amat ut oderit se sine ipso  accedit ad cumulum quod ideo deus hominem ad imaginem et similitudinem suam fecit ut contemplatione imaginis pateremur reuerentiam ueritatis in eaque res condicione dimissa est ut si quid mali seu boni cuiquam fecerimus deo fecisse uideamur propter quod non inmerito iohannes peculiaris arcanorum domini consultor constanter edicit si quis dixerit quoniam diligo deum et fratrem suum odit mendax est qui enim non diligit fratrem suum deum quem non uidet non potest diligere  decertemus igitur fratres inter nos mutui amoris aemulatione gloriosa imaginemque dei dignissime uenerando declaremus quid ipsi ueritati debeamus scientes quoniam si quis imaginem laeserit in exitium suae animae incitat ueritatem nec est dicto longe probatio si incliti cuiusquam regis hominis tamen uultus quiuis ulla uiolauerit ratione nonne continuo uelut sacrilegii commissi capitales poenas luit quanto magis in dei causa fortius praecauendum est quem solum ueretur quicquid in uirtutibus naturae a regibus ipsis quoque metuitur sed necessario unicuique sinceri amoris est noscenda proprietas ne sub sono nominis commutetur regula ueritatis est enim et alius amor sane saluti nostrae contrarius cui recte hominis forma tribuitur quia temporalis ac fragilis esse cognoscitur ideo lineamento puerili depingitur quia eius  lasciua lubricitas nec annis senilibus temperatur ideo nudus quia uoluntas eius est turpitudo ideo pennatus quia in quaecumque conceperit uelociter ruit ideo telis facibusque constructus quia inlicitis ardoribus semper iunctus est gladius ideo autem caecus quia cum exarserit non aetatem considerat non formam non sexum non gradum non sacrosanctum illum saltem suae pietatis affectum  hic facibus suis euae pectus incendit hic adam suis telis occidit hic susannam conatus est duorum seniorum aut prodigiosis ignibus subicere aut parricidali gladio iugulare hic ioseph mulieri flagitat esse uiolentum quem etiam dum denudat esse non inuenit inpudicum hic synagogam expugnauit cum sua illi arma concedit hic ubique turbulentus ubique fertur insanus promittit fallit dat tollit nunc tristis nunc hilaris nunc humilis nunc elatus nunc ebrius nunc ieiunus nunc accusator nunc reus iocatur ludit pallet tabet suspirat zelat obsequitur aut temptat aut decipit peiusque blanditur quam furit occasionem ullam prorsus nocendi non praeterit uultis scire quod malum sit in ipso fructu suo etiam ipse se odit uenenis eius cotidie totus exaestuat mundus pestiferisque uoluptatibus ita corrupta sunt omnia ut quicquid in eo geritur non debere diligi a nobis sacris uocibus dum iubetur recte sapientibus exsecrabilis esse uideatur iohanne dicente nolite diligere mundum neque ea quae in mundo sunt si quis dilexerit mundum non est caritas patris in illo quoniam omne quod in mundo est concupiscentia carnis est et concupiscentia oculorum et ambitio saeculi quae non est a patre sed ex concupiscentia mundi per hanc enim diabolus cum diuerse hominum mentes capit ac decipit sic cupido uocitari a luxuriosis suis sibi cultoribus coepit nunc ergo uideamus unde uera caritas ueniat ubinam consistat cui uel maxime debeatur utique illi qui hominem fecit qui ei munus perpetuae caritatis similitudinem suam tradidit qui orbem terrae donauit qui omnia elementa mundi cum animantibus suis eius potestati subiecit qui ei annos tempora menses noctes ac dies clarissimosque duos  regalium orbium currus munerifero semper uicissitudinis delectamento seruire praecepit qui eum supra dicti amoris male dulcibus uenenis occisum infernaeque sedi submersum maiestatis suae sacramento uiuificatum insuper regni caelestis participatione ditauit o caritas quam pia et quam opulenta quam potens nihil habet qui te non habet tu deum in hominem demutare ualuisti tu eum breuiatum paulisper a maiestatis suae immensitate peregrinari fecisti tu uirginali carceri nouem mensibus relegasti tu euam in mariam redintegrasti tu adam in christo renouasti tu sacram crucem in salutem perdito iam mundo prouidisti tu mortem deum mori docendo uacuasti tuum est quod cum occiditur ab hominibus deus omnipotentis dei filius nullus irascitur de duobus  tu populi caelestis animam tenes cum ornas pacem fidem custodis amplecteris innocentiam ueritatem colis patientiam diligis spem repraesentas tu diuersos homines moribus aetatibus dicione ex una natura unum spiritum unum efficis corpus tu martyres gloriosos a confessione christiani nominis nullis tormentis nulla nouitate mortis nullis praemiis nullis amicitiis nullis affectibus omni sane tortore pietatis mordacitate peioribus separari permittis  tu ut nudum uestias nuda esse contenta es tibi fames saginatio est si panem tuum inops esuriens manducauerit tuus census est totum in misericordiam habere quod habes tu sola rogari non nosti tu oppressos uel cum dispendio tui incunctanter eripis in qualibet angustia constitutos tu caecorum oculus tu pes claudorum tu scutum fidelissimum uiduarum tu melior pupillorum plus quam uterque parens tibi oculos numquam siccos esse aut misericordia permittit aut gaudium tu tuos ita diligis inimicos ut inter eos carosque tibi quid distet nemo discernat tu inquam caelestia humanis humana caelestibus iungis arcana tu diuina custodis tu in patre imperas tu tibi in filio obtemperas tu in spiritu sancto exsultas tu cum in tri  bus una sis nullo pacto diuideris nulla humanae curiositatis calumnia commoueris a paterno fonte in filio tota refunderis et tamen tota ubi refunderis nec recedis recte deus diceris quia trinitatis potentiam sola conuertis  tractatus de somnio iacob uere fratres carissimi cor eius non dormit qui huius somnium secretaque cognoscit prophetia etenim semper figuris uariantibus loquitur sed res una in omnibus inuenitur igitur iacob habet imaginem christi sed et lapis ipse quem ad caput suum posuisse cognoscitur quoniam caput uiri christus qui aliquotiens lapis est nuncupatus scala autem duo testamenta significat quae et euangelicis intexta praeceptis credentes homines uoluntatemque dei facientes quasi per quosdam obseruantiae gradus in caelum leuare consuerunt  hanc in apocalypsi iohannes bis acutum gladium cum uno capulo nuncupauit quem ex ore domini prodire describit gladius enim spiritus sanctus est unum capulum habens id est unam substantiam uirtutem deitatem maiestatem uoluntatemque patris et filii contestans duas acies id est duo testamenta gerens quorum regalibus monitis et creduli deuotique seruantur et increduli desertoresque puniuntur hanc esaias in modum forcipis uidit quibus ad conflanda labia inquinata ab uno de seraphim ex ara dei sublatum carbonem uaticinando perhibuit  etenim labia inquinata duos populos iudaeorum gentiumque debemus accipere qui cum essent anterioris uitae facinoribus inquinatiunus christum blasphemando atque persequendo alius deos asserendo atque abominanda figmenta colendo tactu carbonis in unum populum per confessionem nominis christi noscuntur esse conflati etenim conflatio et puritatem designabat et unitatem carbo enim uerbum dei est ara lex forceps duo testamenta quae credentes tenent non credentes incidunt sed et dauid hanc calamum nuncupauit dicens lingua mea calamus scribae uelociter scribentis calamus fissus est fratres duosque uertices gerit in unius acuminis tenuitate digestos unam litteram utroque conficiens cui si unum adi  mas alterius inanis est usus unde recte testamenta sunt duo quae similiter duobus capitibus unam litteram fingunt id est sacrae legis duobus edictis unum christum dei filium spiritali temperamento conscribunt quae sine se utilia esse non possunt quia ueteri sicut nouum praestat fidem ita nouo uetus perhibet testimonium sicut scriptum est semel locutus est dominus et haec duo audiuimus  sed et dominus ipse in euangelio hanc exprimit rationem dicens ad petrum mitte hamum in mare et piscem qui primus ascenderit aperto ore eius inuenies duos denarios da pro me et pro te piscem primum a mortuis ascendentem christum debemus accipere cuius ex ore duo denarii id est duo testamenta prolata sunt quae saluti cum domini gloria et petri felicitate utpote super quem aedificauit ecclesiam duobus populis profecerunt  mare autem mundum significasse non dubium est hamum uero praedicationem quia sicut hamus missus in mare mortem piscis ostendit ita euangelica praedicatio missa per mundum mortem domini aduentumque testatur sicut ad corinthios scriptum est annuntiatis mortem domini donec ueniat aperies os piscis hoc est sacramentum uel quae in prouerbiis locutus sum non intellegentibus explanabis  denique hoc alibi manifestius ad omnes discipulos ait ite ergo et docete omnes gentes intingentes eos in nomine patris et filii et spiritus sancti docentes eos seruare omnia quaecumque praecepi uobis dabis autem pro me et pro te hoc est meam praedicabis crucem sed et tu crucis tuae similiter dignitate gaudebis igitur haec scala cuius esset materiae in qua dominus incumbebat ex dauid dicto cognoscimus qui ait uirga tua et baculus tuus ipsa me consolata sunt uirga et baculus duo sunt utique testamenta quae ideo materiae ligni sunt comparata siue quod in eius usu et perpetuo et tutius maneat testatoris uoluntas inscripta seu quod quasi ex transuerso in unam fidem concurrentia crucifigi habuisse dei filium nuntiabant quem confirmat in scala rectissime positum quia historia totius scripturae et propter ipsum et auctorem per ipsum impleta est  denique sic ad discipulos ait omnis scriba doctus de  regno caelorum similis est patri familias proferenti de thesauris suis noua et uetera scriba fratres est praedicator pater familias christus thesauri eius indeminutae deitatis paterna substantia paternaque uoluntas noua et uetera duo testamenta quae uidetis recte eadem sine ambiguitate a domino hic quoque duorum denariorum esse figura uestita hac uidelicet ratione quia in thesauris suis duos denarios intelligi uoluit nouitate et uetustate duo testamenta  hos duos denarios a samaritano stabulario pro eo qui a latronibus adgressuram passus fuerat dominus datos esse commemorat quae parabola sublata dubitatione scalae sacramentum spiritaliter intuentibus patefecit homo enim adgressuram passus adam esse cognoscitur latrones diabolus et concupiscentia samaritanus dominus cui iudaei dicebant hic samaritanus est daemonium habet stabularius doctor est legis qui acceptis duobus denariis id est duorum testamentorum salutaribus monitis adgressuram hominem passum latrocinio diaboli angelorumque eius et huius mundi in stabulo id est in ecclesia quo pecora diuina succedunt uenerabili sacramento susceptum cotidianis praedicationum medicaminibus curat quod autem ait angelos ascendentes et descendentes aliqui putant ascendentes esse angelos lucis descendentes uero angelos tenebrarum sed hoc satis absurdum esse et inconueniens fratres carissimi aduerto quia neque refugae descendunt qui post peccatum in caelum numquam recepti noscuntur neque lucis ascendunt quia numquam in terris sed semper in caelo manserunt unde angelos puto recte homines appellatos quibus dominus sanctum per spiritum dicit ego dixi dii estis et filii excelsi omnes uos autem sicut homines moriemini sed et de iohanne baptista sic dictum esse meminimus ecce mitto angelum meum ante faciem tuam qui praeparabit uiam tuam  ergo manifestum est prophetiae more angelos homines iustos et iniustos generaliter dictos sed ascendentes et descendentes qui sint in exemplis agnoscimus descendentes sunt qui saeculo renuntiantes rursus reuertuntur ad saeculum de quibus dominus ait nemo retro atten  dens et superponens manum suam super aratrum aptus est regno dei et iterum mementote uxoris lot sed et apostolus sic quemadmodum reuertimini rursus ad ea quae infirma et egena sunt elementa ascendentes uero sunt iusti qui probis moribus per gradus diuinorum obseruantiae praeceptorum cotidie spiritalis itineris gloria feruntur in caelum quos apostolus paulus exhortatur et monstrat dicens si consurrexistis cum christo quae sursum sunt quaerite ubi christus est ad dexteram dei sedens  possumus et sic fratres intellegere hoc de ministris et de angelis dictum quos domino cum esset in terris fecisse inuenimus officium ipso dicente amen dico uobis uidebitis caelum apertum et angelos dei ascendentes et descendentes super filium hominis sicut et factum est euangelista dicente tunc reliquit eum diabolus et ecce angeli accesserunt et ministrabant ei unde dubium non est unum esse iter aerii culminis angelis lucis et hominibus iustis haec igitur omnia combinata unius fructus rediguntur in summam quoniam uniuersa quamuis gemina esse noscantur tamen una de radice funduntur testamenta sunt duo sed testator est unus et scribens canna diuisa est sed unus calamus et forfex in duos producitur cultros sed eorum unus est morsus et gladius duas acies gerit sed sunt unius corporis latera et denarii sunt duo sed una moneta signati et scala duos scapos habet et gradus plurimos sed eius ascensus est unus  gradus autem eius fratres dilectissimi si uultis scire quid uocentur audite conuersio audientia intellectus credulitas timor sapientia sobrietas mansuetudo temperantia castitas pietas caritas fides ueritas humilitas gratia honestas uerecundia patientia perseuerantia consummatio scaporum nomina duo testamenta scala autem proprio nomine crux uocatur quia per ipsam dominus iesus christus mysteria uniuersa conficiens atque concludens patri et adam reportauit et iter ad caelum omnibus se sequentibus patefecit  tractatus de duodecim signis ad neophytos aetheriae gentes exsultate nouella pignora in christo florentissimique hodierni spiritalis ortus uestri candorem ne quo pacto maculetis perpeti diligentia custodite quia nescit iterare quod praestat ecce pueri adolescentes iuuenes senes utriusque sexus qui eratis rei eratis et inmundi mundana natiuitate contra omni reatu iam liberi mundi estis infantes et quod est admirabile et gratum subito uno momento facti aetatibus diuersis aequaeui  sed curiositatem uestram bene noui ueteris uitae usurpatione quod quidem uobis ulterius non licebit fortassis requiratis et a nobis qua genitura quoue signo tam diuersos tam plures tam dispares una uno partu uestra uos peperit mater sicut paruulis morem geram sacrique horoscopi pandam tota breuitate secreta igitur fratres genesis talis est uestra primus uos qui in se credentem reprobat nullum non aries sed agnus excepit qui uestram nuditatem uelleris sui niueo candore uestiuit qui suum lacte beatum uagitu hiantibus uestris labris indulgenter infundit idem non tumidus ceruice non toruus fronte non minax cornu taurus sed optimus dulcis blandus ac mitis uos admonet uitulus ut nulla ullo in opere captantes auguria eius sine malitia succedentes iugo terramque uestrae carnis domando fecundantes laetam diuinorum seminum messem caelestibus horreis inferatis  et admonet prosequentibus geminis id est duobus salutare canentibus testamentis ut principaliter idolatriam inpudicitiam auaritiamque fugiatis quae est incurabilis cancer leo autem noster sicut genesis protestatur leonis est catulus cuius ista pia sacramenta celebramus qui ad hoc recubans obdormiuit ut uinceret mortem ad hoc euigilauit ut beatae resurrectionis suae in nos munus inmortalitatis conferret  quem conpetenter sequitur uirgo praenuntians libram ut nosceremus per filium dei qui  incarnatus processit ex uirgine aequitatem iustitiamque terris inlatam quam qui constanter tenuerit ac fideliter ministrauerit non dicam scorpionem sed sicut dominus ait in euangelio omnes omnino serpentes inlaesa planta calcabit sed nec ipsum quoque diabolum qui uere est acerrimus sagittarius formidabit umquam uariis atque igneis sagittis armatus totius humani generis omni momento corda destringens propter quod sic paulus apostolus ait induite uos armaturam dei ut possitis uos constare aduersus nequitias diaboli accepto scuto fidei per quod poteritis omnes sagittas illius mali quae sunt igne plenae exstinguere is enim infelicibus nonnumquam inmittit capricornum uultu deformem qui cornu exsiliens labra liuentia spumantibus uenis ebulliens palpitante ruina captiui tota miserabiliter per membra desaeuit alios amentes alios furiosos alios homicidas alios adulteros alios sacrilegos alios auaritia efficit caecos  longum est ire per singula uarias atque innumerabiles nocendi artes habet sed has omnes salutari profluens amne non magno opere noster aquarius delere consueuit quem necessario uno sequuntur duo pisces in signo id est duo ex iudaeis et gentibus populi baptismatis aqua uiuentes in unum populum christi uno signo signati  de natali sancti archadii qui habet natale pridie id ian in ciuitate caesarea mauritaniae dum beati archadii martyris gesta annalibus triumphanda mandamus in agonem immortalis laudis christianus semper ardor animatur erit geminum de religiositate commercium cum ad caeleste praemium populus accenditur et de martyris meritis non siletur sed quis illustris martyrii palmiferam trophaeis coronam competenti ualeat sermone disserere dum in uno corpore tot martyria uideantur esse quot membra  armauerat diabolus satellites suos in domini populum ueterani odii assertor antiquus et totam familiam domini impastae feritatis grassatione turbabat indixerat in homine deo bellum et infaustae superstitionis busto in nefas conscium toto mundo funereum fecerat rogum scatebat per tecta culminum publicum scelus nec fuerat locus in quo non erat pro religione sacrilegium cogebatur christi populus uanis superstitionibus interesse atque in cultum nefandi ritus nunc aut libamina inceste profundere aut ornatus sertis uictimas trahere aut grauia nidoribus tura succendere aut inter fumidos ignes pallenti aruina funesto sanguine perlitare ut illiciti administratione ministerii christi panis mentibus possit expelli sed dum bellum duri certaminis geritur et familia  domini caelo spectante probatur archadius beatissimus martyr huius inopinati sacrilegii horrore percussus paululum distulit pugnam iam debitus ad coronam nam postquam turbari urbem funesta conuentione cognouit ac singulos quosque ad funestum illud spectaculum trahi contemptis uniuersis facultatibus suis amputatis radicibus saeculi delitescens secessionis se commendauit umbraculo utrumque christiano explicans uoto ut et non longius uideretur a proelio et secedendo euangelicae iussionis animaretur exemplo  ecce in eius hospitium uelut in hostilem praedam grassantium satellitum praeceps irruit manus festinat dei famulum posse deprehendi quem beati propinquus martyris qui in eius forte degebat habitaculo absentem esse assiduis uocibus inclamabat hunc uero profitentem ad nefandam custodiam noxiae mentis mancipes rapuerunt quem oblatum sibi iubet crudelissimus rector acri obseruatione detineri ad futurae gloriae testimonium tale beatus archadius debiti martyrii quodam modo sequestrauerat pignus in quo nec christum relinqueret nec propinquum  statim beatus martyr se latere non passus est se ultro offerens iudici moram suam uoluntarie praeiudiciis excusauit cui cum prouinciae rector pristinae eius fugae ueniam sub pactione promitteret si se uel sero nefandis superstitionibus miscuisset talibus in eum sanctissimus martyr uocibus exsiliit quid inquit uanissime omnium iudicum putasne aut de lucis istius incongruis usuris aut de praeprope  rae mortis subitis damnis familiam domini posse terreri cum sciamus apostolica fide esse perscriptum mihi uiuere christus est et mori lucrum excogita quibus potes suppliciis tormenta grauiora maioribus te furoris stimulis accende quamuis cruciatus exerce molem nos a deo non potes separare statim iudex uiperei ueneni felle commotus iubet non usitata animaduersione poenarum nec usuali in reos lege carnifices in martyris membra saeuire uiluerunt ungulae inutiles ictus uisi sunt plumbatarum stetit contemptus eculeus crebri fustium imbres maioris poenae contemplatione neglecti sunt excogitatur nouum stupendumque supplicium quo se in homine uincere crederet deum incidantur ait ab articulis manus a cruribus pedes uiuum se cadauer inspiciat cui beatus archadius ait o insania hominum fraudauit te furor tuus adhuc erat in uictima domini quod posses auferre amputandam linguam mandare nescisti quae in conluctatione martyrii prior solet domino confiteri  ductus est tandem beatus archadius ad exoptatum iustis orationibus locum et intuens caelum stetit deo spectante securus parauerat extensa futuris ictibus colla nudauerat gladiis uenientibus iugulum putauerat se feralem iudicis amentiam citae mortis sorte satiare dum subito manus iubetur extendere ac super caespitem nudus proiectus in faciem pedum extrema nudare ecce inter  ipsa supplicia uacare non sinitur et orationis instar per carnificis tormenta meditatur erexerat securem percussor insanus et signans oculis uulneribus lineam feralis ictus assidua contemplatione uibrabat haeserant confessionis suae glutino intrepidae martyris manus nec salientes digiti futurae mortis exitio palpitabant tanta fuit in martyris deuotione constantia ut omni corpore paratus uenisset ad gloriam  mox itaque deuotum corpus carnifex uidit statim cadentis securis ictus neruorum connexa dissoluit et cunctas conpage discussa iuncturas corporis rupit exsilierunt exsectae manus et uenarum in se paululum stupore rursus in se riuus sanguinis ruens dehinc poplitibus surisque porrectis a germana coniunctione naturae gladio saeui latronis plantarum limes inciditur et obsequio pedum corpus martyris uiduatur numerent martyria qui possunt numerare supplicia et in uno corpore quantum diabolus publicatus est furere tantum agnoscatur dominus triumphasse sed durat inter haec martyris spiritus et morarum numerositate seruatus perstat uiuus parte sui corporis iam sepultus o dignus gloriosi exitus finis ascensurus altitudinem caeli corporis sui inpedimenta praemittit et exsequiis funeris ipse praecedit cui haec est conparanda confessio maccabaeorum est iungenda numero eleazari est adaequanda proposito conparanda consilio archadius beatissimus martyr adhuc demoratur in saeculo et iam martyr recitatur in caelo  tractatus de sancta susanna quotienscumque in hoc peruerso saeculo contra laudabiles uiros multiformes tenduntur insidiae et diuersis calumniarum generibus factiosae emerserint causae quid homo pestilens excogitet uel quid diabolus machinetur non metuat iustus quia cum illo est deus inde susanna illustris hebraea uerae decus pudicitiae docuit feminas suae castitatis exemplo stabat susanna in iudicio perditorum falsorum testium oppressa mendaciis conscientiae tamen bonis contenta secretis non tam rea susceptura sententiam quam dicata deo pro castitate fortiter moritura et quam iudicantium sententia praua deiecerat illustris conscientiae integritas erigebat  sufficit ergo pudicitiae conscientia testis est deus non respexit castitas quid falsi dicerent testes aut qualiter iudices circumuenti damnarent non denique qualiter diabolus infamaret qui non potuit pudoris fundamenta subuertere ibat ad supplicium non adulterum corpus in quo extrema libido senilis exarserat sed quod infamauerat diabolus et quod protexerat uirtus et ornabat pudor inlaesus tunc in puero sancto daniele spiritus sanctus ingressus ait cum illa ad supplicium duceretur reuertimini ad iudicium falsum enim isti contestati sunt de ea  stupet populus quod a supplicio ad iudicium repetendum reuocaretur addicta falsos testes pauor inuadit tremit diabolus quod ipsius commenta nudentur gaudent angeli quod oppressa ueritas tandem defendatur in terris triumphat maritus quod castam inuenerit coniugem laetatur familia omnis quod in ea nihil inueniat fama quod feriat cruciatur diabolus quod nulla ex parte suam perfecerit uoluntatem nec adulterium enim quod factum diffamabat exercuit nec homicidium quod procurabat inuenit  tractatus die dominico de comparatione tritici exsultemus fratres in christo tantique prouentus redditu ditati deo patri omnipotenti laudes et gratias referamus qui zizania lolium lappas tribulos in laeta frumenta mutauit quae diligenti cultu purgata molarisque lapidis pio pondere feliciter fracta ordinabiliter creta omni furfure abiecto mirifico splendore in farinam candidam micuerunt quae nullo adulterata fermento est consparsa ac subacta diligenter sal inditum est illi leuigata est oleo gremiali officiis competentibus temperata in panes azymos reddita hi quos uidetis egregia coctura suaue redolentes qui excocti sunt non furno sed fonte non humano sed igni diuino non illos aura corrupit non fumus amarus infecit non frigus elisit quod plus est sine fermento leuati sunt certe caccabacei non sunt non uetusti non usti non crudi non mucidi lacteus illis color est lacteus sapor est sed fortassis quod nonnulli forma uidentur minores si secus aliquid de pistore sentiatur mea nihil interest fratres quia etsi pauper sum tamen frontem meam tueor et fidem meam noui certe si quid sciunt dicant operarii qui mecum sunt lucro gaudeo sed sine furti conscientia sane confiteor denique et uos retinetis pondus antiquum habetis aginam exagium facite quemadmodum uultis singulos ponderate inuenietis nullum habere minus tripondes sunt omnes numismatis sacri una libra signati qui mensae deseruiunt  tractatus ad neophytos alio die paschae exsultate fratres in christo acceptaeque indulgentiae regale beneficium diligenter fortiter ac fideliter custodite etenim omnis actus uester contractus ablatus est securi gaudete nihil saeculo iam debetis in magno quidem reatu nunc usque fuistis sed fortiter examinati estis et ut indulgentiam perciperetis pro uobis ipsis bene uigilastis optime estis auditi nouum iudicii genus est in quo reus si excusauerit crimen damnatur absoluitur si fatetur magna ratio magna potestas magna pietas iudicis nostri a quo uniuersi generis peccatores ut possint beate uiuere puniri festinant mira ratio mirum profecto mysterium saluo reo punitur reatus in reo integroque statu moritur in homine propter quod homo fuerat moriturus  inde est quod nostra non habet necessaria tormenta confessio quod sine truculenti sudore tortoris facinora sua sponte reus ut fiat innocens confitetur pretiosa res est fratres quae et honorem praestat et praemium o liberatoris nostri profunda prouidentia o praestantia singularis o dulcis sententia o damnatio necessaria in semet ipso homo iugulatur ut uiuat percussor non uidetur percussoris non cernitur gladius percussi non hiat uulnus non defluit sanguis exspirantis non palpitat corpus non decolor color est ipse est et tamen non est ipse uetus quidem uidetur domicilium sed nouus inquilinus exsultat mutatione morum natiuitatis suae nobilitatem incredulis uariis uirtutibus probaturus  de abraham abraham fratres dilectissimi quale diuinae pietatis munus acceperit uetustae legis gesta testantur sarra uxor eius non inferior longae uitae transactis cursibus pius aut filius ederit partus effusione perciperet sed utrisque aetas ademerat spem sobolis pignus succidaneum meruerunt sic meruit fides quod ademerat tempus extorsit credulitas quod natura denegauerat abraham patriarcha noster exploratus a deo in senectute suscepit unicum filium nihil tam sollicitum patri cuius aetas in annis uergentibus in occasus sui terminum uersabatur et educationis tempus angustum et senectuti exitus iam uicinus  ecce prima deuotio libenter excipere quod sero datur et in tristissima senectute suscepta sollicitudinis mole gaudere nam et risit sarra munus iuuentutis subiens in senecta unde nomen accepit infans qui post haec abraham sacratam deo approbat mentem unicus ille filius solliciti senis adhuc paruulus cui pietas et miseratio maior debetur postulatur ad uictimam cui si per humanam fragilitatem aliqua in corpore infirmitas nasceretur aut humanus exitus contingeret uix in eius casibus pater uiuere potuisset si annis teneris moreretur hic igitur infans e cuius uita paternus affectus et maternus pendebat ad explorationem fidei suae diuina uoce postulatur ad uictimam uolo dixit deus mihi fieri sacrificium abraham tuis manibus in monte de filio tuo haec mihi uictima placet hoc me sanguine deplacabis iste meis sacris debetur unde immolari iam iubeo  non contristat frontem deuotissimus abraham nec dolor patri lacrimas persuasit sed exsultat et gaudet nec timuit ne parricidium ei inputaretur sed magis ut  deuotioni pareret laetabatur hoc iussisse deum de filio hostiam parat festinat denique inplere sacrificium ne mora faciat peccatum necessaria sacramentis protinus praeparantur ascenditur in montem omni mysterio sacrificioque disposito ductus filius gaudens gaudente patre patris dextra feriendus  qui antequam ueniret in montem cum de patre quaereret ubi esset uictima quam disponeret et immolaret securus de fide generis sui pater filio de quo non dubitabat patefecit quid a se dominus postulasset et quid ipse domino promisisset ostendit laetatus est puer patre fideli ipse quoque fidelior nec recusabat mortem quam deus qui uitam dederat imperabat laetatur pater filio quoque gaudente et cum gaudio unici pignoris alligat manus quas ille uinciendas libentius offert pedes quoque constringit ne in exitu mortis concitata uictima calcitraret securus enim pater optimus timuit ne dolori aliquid liceret in mortem o fratres secura deuotio o pater spiritum captans corpus uero mortemque contemnens o qui seruum domini ita se esse meminerat ut patrem se esse nesciret quid est pater ecce sub oculis iacet filius uinculis adstrictus ubi sunt lacrimae ubi dolor qui in humanis sensibus uersari consueuit in tantis filii casibus laetatur et gaudet et se dominum promeruisse triumphat accepit iam praemia quae meretur diuinae enim explorationis temptamina porriguntur exserit equidem ferrum et armata dextra subleuat manum sed uox eius qui eam uictimam postulauerat contradicit respice retro dixit deus et antequam respicias parce  ecce et meritum principale diuinam indulgentiam meruisse sub casibus nam retro respiciens abraham inuenit uictimam quam innocens immolaret eo ferro mactauit arietem quo filium percutere iam parabat a filio ad agnum transtulit dextram semper laetatus et gaudens nec mutatus est uultus eius cum esset uictima commutata cum tanta laetitia arietem obtulit cum quanta obtulerat et filium ubi enim fides fuit non erat dolor in illo sacrificio solus deus doluit qui aliam uictimam  procurauit nam abraham cum filio sic probatus a deo est ut non postulans misericordiam mereretur uideamus fratres dilectissimi legis arcana et intellectum altius proferamus abraham sub lege non erat sed legem solus impleuit et qui nullo iure legis tenebatur omne ius diuinum praecipue custodiuit cuius immolatione ille quoque gauderet qui ad uictimam parabatur aries haerebat in uepre implicitus spinis capite obligatus hic est qui pro isaac immolatus est deo hunc obtulit abraham hunc iussus est immolare       praefatio paschalis stabilis cursor multiformi gratia redimitus per temporum ambages pernicibus plantis sua recalcans officio solemni uestigia dies salutaris aduenit idem sibi successor idemque decessor longaeua semper aetate nouellus anni parens annique progenies antecedit quae sequitur tempora et saecula infinita disseminat  parit sibi de fine principium hoc nostris quoque hodie competentibus praestaturus quos iam nunc felix inuitat occasus ut sacri oceani lacteo profundo demersi surgentes inde nouello nouelli cum die sua luce radiantes nobiscum possint inmortalitatis per aerium tramitem cursu seruato ad repromissionis tempus ubi in perpetuum quis oritur peruenire  incipit de genesi carnalis mentis homines fratres dilectissimi scandalum patiuntur non studio noscendae sed frustrandae ueritatis quotiens deus dei filius qui patris maxima est gloria aequalis patri a catholicis praedicatur denique inde est quod legis fundamenta temnentes uersuta disputatione praetermisso deo de deo exeunte ad communia humanitatis nomina quae possunt argumentis attingi patris et filii festinant nec intelligunt quia in exordio carminis sacri deus deo sua sibi et diuinitate et nomine comparatus omnes humani sensus opinationes excludit quippe cum dicat faciamus hominem ad imaginem et similitudinem nostram non inquit fac ad tuam sed ait faciamus ad nostram ne quam filius hominem induturus pati uideretur iniuriam  uidetisne fratres dilectissimi quia nullus exserte hic alteri iubet in opere nullus otiosus est o sancta aequalitas ac sibi soli dignissima indiuiduae dealitatis unus homo ad duorum imaginem et similitudinem fingitur nec tamen in eo quid cuius sit inuenitur si igitur in opere extraneo paritas sacra distingui non potest deus in alio se inferior esse quemadmodum potest quicquid enim uni ex duobus indiscrete in omnibus sibimet similantibus detraxeris cui detraxeris nescis at ille cui iubetur est inquit inferior quid quod inde non esse approbatur inferior quia unde processit paterni cordis est exsecutor non enim minus est facere magna quam dicere quamuis et quod dictum est a patre uel dici potest quia uerbum est filius sine filio non est et quod factum est a filio uel fieri potest sine dignatione paterna non est quia filius sine patre non est ipso dicente si non facio facta patris nolite mihi credere sed si mihi credere non uultis factis credite et cognoscite quoniam in me est pater et ego in illo constat ergo aequale esse quod inuicem se capit cum spiritu sancto  incipit de exodo pharisaei agere se legitimum pascha contendunt qui cum templo summo ut putabatur summum sacerdotium perdiderunt regalis unguenti cornu priuati sunt circumcisio testimonium mentis impurae iamiamque illis imminere supplicium denotati uulneris inflictu minatur omne genus pecudum cum suo sibi sacrificio reprobatur ieiunia eorum dies festi omnisque solemnitas abominatio est apud deum  cum haec ita sint a quibus quomodo unde pascha celebratur adde quod agnum legitimum suo uitio quem inuenerant perdiderunt quem scriptura designabat ex ouibus et haedis ex haedis utique propter peccatricis indumentum carnis ex ouibus propter spiritum maiestatis qui primitiuus est dictus quia praeter patrem ante ipsum nullus est primus maturus quia aeternus est perfectus quia dei uirtus deique sapientia est immaculatus quia peccatum non habet solus salutaris quia mortem mutauit in uitam propter nos qui est occisus et uiuit sepultus et resurrexit homo aestimatus est et inuentus est deus gloriosus in saecula saeculorum  sequentia exodi si iudaei uacuatae imaginis recordatione gloriantur quanto magis christianus in quo non est figura sed ueritas quam ex rebus ipsis agnoscite pariter et probate iudaei maiores suos pharaonis exercitusque eius graui seruitutis iugo depressos de aegypto praedicant liberatos a diaboli rabie idolorumque turba uiolenta non tantum nostri maiores sed omnis christiana progenies de uera aegypto id est isto de mundo semper momentis omnibus liberatur  illis ducatum moyses praebuit dux noster christus est dominus illis columna nubis atque ignis uiam demonstrauit nobis testamenti ueteris ac noui clarissima oracula uiam uerum christum dominum prodiderunt qui ait ego sum uia et ueritas illorum profugus populus per mare rubrum dextra laeuaque undarum stupentibus rupibus pede sicco transiuit at nostrum mare uoluntarios suscipit feliciter naufragos facit interimensque uniuersa peccata genitali unda submergit ut caelestes effecti terram desiderare non norint  denique illi post mare ad eremum peruenerunt nos post baptismum ad paradisum peruenimus illis inrorata est esurientibus manna nos autem esurire non possumus sempiternam qui caelestis panis nobiscum portamus annonam illis sitientibus petra fluxit in poculum at christi fontem qui biberit in aeternum sitire non nouit illis in deserto suauitas lactis et mellis exhibita est nobis uero quod plus est melle dulcior ac lacte candidior aeternae uitae beatitudo dei tribuetur in regno  tractatus esaeae humanus circa impietatem iudaici populi deficit sermo qui dei patientiam sui obstinati cordis impatientia superauit non enim leue crimen est eius cum de eo ille queritur qui mox eum poterat et punire sed quia mors apud incredulos futurorum putatur poenae compendium ac paene pro infecto habetur quod non diffamatur censuit eos caelo et terra testibus denotare ut inexcusati facinoris competenti iudicio subiacerent denique res impleta est domini passione caelum medio die perdidit diem terra tremore nimio firmitatem hinc aestimare licet quid eis sit reseruatum quorum in causa funerei luctus poenae pertulit natura supplicium  tractatus danielis mirum fratres dilectissimi ac delectabile certamen deo historia sacra prodidit nobis ignis ac fidei etenim duo discordantia deuotione dominica in unam concordiam conuenere namque tribus in pueris fides puniri non timuit inmissis camino ignis exaestuans detulit ut eos unius uirtutis esse persensit denique arsit incendium incendentibus non incensis o admirabilis ratio o inaestimabilis gloria dei sacramento trinitatis tam potentis elementi subacta natura est qui putabantur incendio exstingui emicant beatiores incensi  inuitatio fontis iamiamque dicto citius aetherias portas fratres intrate aeternique gurgitis alueo genitali condentes ullam pro personis operari ne aestimetis hic gratiam iudicio uestro nascimini scientes quoniam qui plus crediderit nobiliorem se ipse praestabit constanter igitur ac fideliter hominem istum uestrum ueterem foetorosis suis cum pannis abicite nouelli omnes omnes candidati omnes spiritus sancti munere mox diuites processuri  de genesi sicut sacra scriptura testatur erat ante omnia manens unus et idem alter ex semet ipso in semet ipsum deus secreti sui solus conscius cuius ex ore ut rerum natura quae non erat fingeretur prodiuit unigenitus filius cordis eius nobilis inquilinus exinde uisibilis necessario effectus quia orbem terrae erat ipse facturus humanumque uisitaturus genus alias aequalis in omnibus patri quicquid enim pater praecepit ut fieret filius utpote dei uirtus deique sapientia omnia illa opere mirifico eius cum dicto compleuit hunc curiosi opinationibus uanis uiolare conantur nec intellegunt miseri quoniam curiositas reum efficit non peritum incipit exodi iudaeos legitimum pascha celebrare non posse paucis accipe christiane salomonis templum hostili uastatione subuersum cum ruina sua iacet sepultum ubi sacrificant sacerdotes iam non habent qui eorum pro salute sacrificant tauros hircos arietes et agnos abhorret dominus unde sacrificant deum dereliquerunt altaria eius euerterunt cui sacrificant sane hoc solum proprium retinent quod ut uilem libidinem magis ac magis augeant uilioribus se lauacris omni momento baptizant deo semper ingrati  sequentia exodi quid tumet pharisaeus inanis quem momenti praeterita delectatur umbra exsultat quod in aegypto creuerit at in originali decreuit solo quod captiuitatis sit nexibus exsolutus sed est nunc usque barbarici furoris moribus alligatus deus illi ducatum praebuit idem a sua eum facie postmodum abiecit consecutus est regnum ut post regiam dignitatem maiore dedecore in perpetuum imperio romano seruiret sane uultis scire quantae sit sanctitatis quem mare sustinuit adunatum non potest terra baiulare dispersum  tractatus danielis credulo percipe corde rem miram christiane omnique uirtutum exemplo famigerabilem hebraei uere tres pueri senum constantia maiores iuuenum uirtute fortiores sibi pares trinitatis sacramento praemuniti unitatis una fide solidi uirtutis aequalitate pares passionis uictoria gloriosi hos barbarus rex quod eius statuam adorare contempserint incendi praecepit  qui ubi iactati sunt in fornacem ignis ardentis hos deuote cupidus ignis excepit lambunt roscidos flammae blandientes mira res opacitas intus incendium foris est intus hymnus canitur foris ululatus auditur o magna potentia dei incensores incendio concremati sunt et qui incensi sunt incendio suo superstites triumphantes de camino procedunt praestante domino nostro iesu christo  de natiuitate christi insuspicabilis secreti reuerendaeque maiestatis uera cognitio est deum non nosse nisi deum nihilque ex eo amplius requirendum quam ut quis eius nouerit uoluntatem sine qua ei nec legitime seruire poterit nec placere ceterum prouidentis dei de deo argumentationibus uanis opinari uelle dispositum non colentis est sed dementis maxime si deus ut contentiosi putant dispositioni subiaceat remotis enim paulisper nominibus patris et filii non potest nosse uter patiatur iniuriam nisi quod ambo patiuntur quia amborum unum nomen est deus igitur duas natiuitates esse domini nostri iesu christi rudis aut neglegens disce christiane ne quo decipiaris errore unam quam tibi non licet quaerere alteram quam legitime si possis permitteris edocere prima itaque natiuitas domini nostri in patris et filii tantum conscientia manet nec quicquam habet interiectum neque conscium qui ex paterni oris affectu processit uno consensu secunda uero carnalis sicut est frequentibus oraculis prodita ita inuenimus esse completam etenim deus dei filius tempore constituto dissimulata interim maiestate ab aetheria sede profectus in praedestinatae uirginis templum sibimet castra metatur quibus latenter infunditur in hominem gigniturus ibidemque saluo quod erat meditatur esse quod non erat mixtus itaque humanae carni se fingit infantem mariae superbus emicat uenter non munere coniugali sed fide uerbo non semine decem mensium fastidia nescit utpote quae in se creatorem mundi concepit parturit non dolore sed gaudio mira res exsultans exponit infantem totius naturae antiquitate maiorem  interea rudis non gemit feta non mundum ut assolet infans fusus ingrediens sponte uitae reptantis praeuiis lacrimis auspicatur  non mater eius tanti partus pondere exhausta totis pallens iacuit resoluta uisceribus non filius matris aut suis est ullis sordibus delibutus neque enim re uera aliquid circa se habere possit inmundum qui humani generis peccata sordes et maculas uenerat mundaturus denique purgationes quae sunt tarditate periculosae nullo puerum maternorum uiscerum prosecutae sunt damno nulla adhibita rudi fetae sueto more fomenta neque enim fratres his poterat indigere quae accipere in uterum meruerat filium animarum omnium saluatorem  o magnum sacramentum maria uirgo incorrupta concepit post conceptum uirgo peperit post partum uirgo permansit obstetricis incredulae periclitantis enixam in testimonium repertam eiusdem esse uirginitatis incenditur manus qua tacto infante statim edax illa flamma sopitur sicque illa medica feliciter curiosa diu admirata mulierem uirginem admirata infantem deum ingenti gaudio exsultans quae curatum uenerat curata recessit ita christus in hominem se fecit nasci quemadmodum homo non potest nasci totum denique sua luce resplendens corpus sine umbra gestabat humilis carne sed excelsus omnipotentiae maiestate qui sane ideo carnem est dignatus induere ut nemo se possit per carnem cum iudicii dies uenerit excusare  ad neophytos quid statis genere aetate sexu condicione diuersi mox unum futuri fontanum semper uirginis matris dulcem ad uterum conuolate ibidemque uos uestra nobilitate fide scientes quoniam quantum quis crediderit tantum beatitudinis et habebit o admirabilis et uere diuina sacrosancta dignatio in qua quae parturit non gemit qui renascitur plorare non nouit haec renouatio haec resurrectio haec uita aeterna haec est mater omnium quae nos adunatos ex omni gente et natione collectos unum postmodum efficit corpus  tractatus fidei principium fratres dominus noster incunctanter est christus quem ante omnia saecula pater adhuc utrumque in semet ipso deus beatae perpetuitatis indiscreta spiritus plenitudine nescio qua sua conscientia uelatum filii non sine affectu sed sine discrimine amplectebatur sed excogitatarum ut ordinem instrueret rerum ineffabilis illa uirtus incomprehensibilisque sapientia e regione cordis eructuat uerbum omnipotentia se propagat de deo nascitur deus totum patris habens nihil derogans patri alter renitet in altero cuiusuis gloria communis est honor quia quod est filii patris est quod patris amborum laetatur pater in alio se quem genuit ex se  quomodo autem generatus sit qui processit dementis est opinari namque temperat se propter rerum naturam filius ne exsertae maiestatis dominum non possit mundi istius mediocritas sustinere cum imperat pater orbem fieri opus cum dicto completur a filio quomodo autem quantus aut qualis fieri debeat nemo praecipit interrogat nemo neque enim sine patris esse possit iniuria si hac necessitate opus esset illi qui in sinu patris commanens uoluntatis eius perfectionem non didicerat sed habebat igitur orbe perfecto postremus digito dei manuque e limo terrae fingitur homo construitur mobile totumque se nesciens simulacrum et ut imago sit dei inspiratur a deo in animam uiuentem concepit spiritum adaeque quem nescit intrantem non uidet exeuntem non potest prohibere et aestimat quisquam dei se posse scire secretum qui sui corporis nescit arcanum quare fratres propter quod facti et nati sumus timeamus amemus et honorificemus quem inuenimus deum sane quaerant illum qui eum non habent secum  tractatus paschae in stabili cursu multiformi gratia redimitus per temporum ambages solemni uestigio dies salutaris aduenit idem sui successor idemque decessor longaeua semper aetate nouellus anni parens annique progenies antecedit sequiturque tempora et saecula infinita parit sibi de fine principium et tamen a cunis genitalibus non recedit profecto sacramenti dominici imaginem portat nam occasu passionem resurrectionemque ortu rediuiuo concelebrat per quem nobis munus futurae beatitudinis pollicetur hoc quoque nostris competentibus praestaturus quos nunc inuitat felix occasus ut sacri oceani lacteo profundo dimersi inde nouello nouellique cum die resurgentes nobiscum possint ad inmortalitatis gloriam peruenire  item tractatus paschae morte sua uiuens sepulcri nido uegetatus innumerabiles temporum metas perenni cursu una eademque orbita lustrans dies magnus aduenit menses in tempora tempora in annos annos in saecula pandens sine pausa crescit in senium et tamen a cunis genitalibus non recedit profecto sacramenti dominici imaginem portat nam occasu passionem resurrectionemque ortu rediuiuo concelebrat per quem nobis quoque resurrectionem futurae beatitudinis pollicetur  incipit de abraham      non enim praecepto uirginitas prouocatur sed nec continentia relicta repellitur ad cuius fidem carissimi auctorem habemus sanctum uidelicet abraham qui filium quondam isaac habuit simplex quidem uocabulum sed multiplex pronuntiatio hic namque carissimi desperatus parentibus sed deo promittente susceptus in transacta aetate et generantis genitalis flore consumpto non tam ex parentibus quam diuina praeceptione meruit procreari atque in ultimis uitae curriculis sarrae uterum filius aperuit primo uocabulo cui iam auiae reuerentiam senectus uerecunda detulerat sub hac igitur carissimi desperatione natiuitatis et admiratione progenitus in primis infantiae rudimentis iubenti ac deposcenti deo innocens martyr offertur immaculata hostia nec uictima imparata qui testis diuini timoris ad fidem a domino poscitur a parente perducitur sed hostia non sanguinis sed salutis ad hanc igitur gloriam tardi partus ubertas et fecunditas desperata profertur uxor abrahae fetus nescia cum uisceribus frigente senio nec sperare subolem posset nec portare confideret matris suscepit officia quae uxoris iam munera nesciebat atque eo tempore partus profertur quo calor genitalia iam relinquebat mira prorsus carissimi et speranda saeculis post futuris diuinae ordinationis propago formata ad principium aetas peracta reuocatur accingitur de sterilitate fecunditas ut impleretur quod scriptum est per prophetam exsulta sterilis quae non pariebas erumpe et clama quae non parturis quoniam multi filii desertae  ecce enim carissimi in sarra attractis  aetate neruis et deficiente sanguinis suco arescentibus uenis dura cum uisceribus cutis deformis ac luridus pallor iam paene uultus perdit humanos nec ullus in membris uoluptati motus nihil in substantia resederat corporis sed nihil tamen in utero negabatur infanti et cuius aetas auiam testaretur matrem partus ornauit cum sub incerto affectionis uocabulo pietas nutaret et cum filium proferret uterus nepotem senectus optaret  ita denique dissensione temporis et naturae contra opinionem nato angelus isaac nomen imposuit ut firmaret laetitia quod aetatis inbecillitas desperauit nouus sane parentum circa filium crescit affectus qui ex promissione certior ex tarditate dulcior ex desperatione felicior putabatur unicus numero et in amoris soliditate iam primus totum paternae ac maternae pietatis occupauerat pectus festinata educatione nutritus deo uictimam parentibus pium parricidium praebiturus ecce carissimi ut ait apostolus contra spem natum abraham ad aram filium immolaturus domino auctore perducit nec deest ad ministerium gladius ut pater esset pariter et sacerdos consimilis filii quoque est ex diuina uoluntate securitas qui cum hostiam prouidet cuius loco electus fuerat requirebat sed traduntur tenerae adhuc uinculis manus et ne quid minus ab hostia uideretur pedem ligatura destringit ne incitata uictima displiceret  cesset itaque hic carissimi impietatis abominanda suspicio abraham dominum filio sacerdotem praetulit patri nec pium se credidit nisi probasset fidelem denique carissimi intrepidus ad ministerium immolationis armatur libratur ad ictum uulneris securus animus sed securior manus elatus in immolandum gladius uibratur nec puerum mors uicina contristat ne trepidatio fidem prodat infirmam sub hac denique immolantis immolandique constantia absolui meruit dum humanum ex se deponit timorem et  quantum ad fidem pertinet pater promissa compleuit dominus parricidium probata uoluntate prohibuit ad huius ergo personam christi refertur uerecunda natiuitas sed uirginalis uteri aula secretior diuini sermonis arte formata in se tabescentis corporis uulua portauit sed in caelesti prole non semine progenitum certissimum dominum impia iudaeorum exarsere consilia quem tacentem tamquam obnoxium et pro ipsorum tantummodo caecitate maerentem ut isaac non periturum ad aram ita ad crucem christum sublimandum nefarii perduxerunt sed quia nescit aeternitas mori uiuit dominus post sepulcrum et ad iudaeos remansit sola damnatae uoluntatis inuidia qui dominum nec agnoscere uoluerunt et sola crediderunt cogitatione puniri quem nefarium fuerat etiam tardius adorari  ad cuius immanis ausi saeuitiam metuenda elementorum forma mutatur et dei iniuriam prius prodit natura quam intellegat populus iudaeorum ab auctore itaque coepit furoris horror accingitur turba feralis et ad inuisibilem suspensum gladiorum mucro conuertitur nec inde ut dixi sceleris sui crudelitas fructum sortita est quia sicut in isaac aliud offertur et aliud immolatur ita et in passione christi quod per adam deliquerat per christum liberatur  de esaia      christus mundum latenter intrauit ne sibi sapiens diabolus uideretur qui consilio hominem deceperat consilio uincitur ut quomodo homo in paradiso non cognouerat diabolum sic et diabolus in saeculo non facile cognosceret christum       item de esaia audi caelum et percipe auribus terra quoniam dominus locutus est filios genui et exaltaui ipsi autem me spreuerunt grandem iudaicae gentis offensam libri istius exordia proloquuntur et iracundiam diuinae indignationis ostendunt quae alias personas ut uerbum dei ab ipsis potius audiatur hortantur nos non est enim parum criminis ut semper apud ipsos diuinus sit sermo prolatus nunc alteris uideatur ingestus unde reiectio iudaeorum est aliarum electio personarum quia cum alteris ut uerbum dei audire debeant dicitur israel sic reprobus inuenitur et dum clamat propheta audi caelum et terra significat quod illi audire contempserint audi inquit caelum et percipe auribus terra de caelo et terra prophetam fuisse testatum uel quasi de aliqua re esse conquestum cum dicit audi caelum et terra tamquam numquam aut caelum audierit aut terra cum iussu dei et caelum obsecundetur et terra quia caelum pluuias et fruges terra non denegat sed quia haec prophetia nouissimis erat complenda temporibus sub domini saluatoris aduentum qui non esset a iudaeorum populis audiendus quod eum apostoli essent et homines ex gentibus audituri et ideo ait audi caelum et terra  caelos autem apostolos esse claro testimonio ueritatis affirmat sic enim ait et uidebo caelos opera digitorum tuorum hic utique non de caelis istis loquitur quos semper uiderat sed de apostolis quos uidere optabat et iterum texit caelos uirtus eius eo quod apostolos ad mirabilia facienda spiritus sanctus obumbrauit et texit et denuo caeli inquit enarrant gloriam dei et hic utique non tam caelos loqui dicit quos loquentes nullus audiuit sed apostolos asseuerat quorum praedicatione gloria domini per tota terrarum spatia nuntiata  est  terram homines intellegendos frequens prophetarum assertio demonstrauit iubilate inquit omnis terra et alibi audi inquit terra ex ore meo quo uocabulo gentiles homines sine dubio comprehendit in quibus adhuc erant opera terrena hoc est ergo quod ait audi caelum et terra quod iudaeis non audientibus christus dominus esset ab apostolis et gentibus audiendus filios inquit genui et exaltaui haec domini uox est qua iam tunc per prophetam iudaeos obiurgabat incredulos et quae essent futura priusquam fierent admonebat proprium enim dei est scire transacta et nosse uentura filios inquit genui et exaltaui infinita iudaei infidelitate sua apud dominum nostrum odia meruerunt quoniam quanta fuit de amore gratia tanta de eorum offensione futura uindicta est certum est enim in eum filium posteaquam deliquit granditer uindicari quem pater plurimo dilexit affectu et quantam pietatem dilecto filio amatus pater exhibuit tantam laesus exigit ultionem quia cum uicem non reddidit patri dilectus filius dignam sententiam percipit abdicatus  cuius enim impietas paterno affectui parem gratiam non refert quantum sit criminis dici non potest dominum patrem non dilexisse cum peccatum sit hominem non amasse unde infelices et miseri sunt iudaei qui deum patrem a quo sunt geniti respuerunt tanti immemores honoris tantae dignitatis ignari quid enim beatius quam si homines deus paterno honore dignetur adtendere et tanta illa sublimitas humanam mediocritatem aut caram habeat aut dilectam  filios inquit genui hoc dominum de hominibus dixisse quam dulce est talem patrem laesisse quam turpe filios genui et exaltaui utique filios israel dominus genuit qui abraham unde nascerentur elegit hos in aegypto genuit ubi ingressis paucis hominibus innumerabilis multitudo processit et ad eremum dominus perduxit manu forti et brachio excelso exaltatus est israel quando per triduum tenebrae et caligo totam aegyptum circumdedit exaltatus est israel quando tot et tanta tormenta  aegyptiorum solus ipse nihil aut timuit aut sensit  quid illud quod per mare medium terrenum duxit ingressum quid quibus de caelo cotidianum manna in eremo potus e saxo quid per lignum amara aqua dulcis effecta quam per lignum crucis amaritudine gentilitatis exclusa bibituri essemus exaltati filii israel quando ad iordanem securus ab horeb accessit quid cotidiana dei colloquia ipsi autem me spreuerunt ad crucem enim perduxerunt per quam crucem euaserant pharaonem sed iterum derelinquetur filia sion       de abraham abraham ut pater esset multarum gentium hic iustitiam non didicit sed genuit non illum accessus infecerat urbium non habuit legem cuius conuersatio lex fuit audit imperatum sibi a deo exilium ut cognationem suam simul dimisisset et terram et tunc abraham respiciens oculis uidit uiros tres cucurrit adorat prostratus in faciem offert hospitium refrigerate inquit sub ista arbore magna similaginem conspargit uitulum laniat  post haec promittitur ei de legitimo matrimonio filius de fide non de aetate concepit sarra portat sine labore uteri sarcinam quae iam ambulare non poterat tunc discit mater esse cum desinit marcidae mammae lactis ubertatem ostendunt et de ieiuna aetate puer robustior saginatur nihil difficile est fidei quae tantum habet quantum credit igitur isaac unicus filius spes populorum et gentium origo tot rerum cari genitoris amplexibus inhaerebat strinxerat in se patris pietatem quod unicus quod sero quod promissus quod sola unica spes totius praeteritae sterilitatis damna sarciret inuenta est causa ubi abrahae fides temptatione fortior militaret carissimi membra quae osculis premere consueuerat armatus gladio iubetur occidere quid faceret pietas praeceptum differri non potest  praestiteras mater cum sterilis esses ad gladium nascitur puer talem casum nemo doluit nec quae genuerat mater nemo plangit uiuas exsequias et innocentis hominis obsequium nemo ante fletibus rigat ne pater dubitasse uideretur si flesset deuotus sic stricto uultu puerum ducit ad aram stringit gladium medium pectus fidei militabat non pallescit uultus non contremuit manus quaerit puer ubi sit uictima quae mox ita ne percuteretur tenera aetas ostenditur quo nec  pater ferire posset quia nec dominus humanum sanguinem postularet  religiosus carnifex reprimit gladium patris erat quod leuauit dei fuit quod pepercit nec qui feriebatur timuit nec qui feriebat expauit sacrificium domini non dimittitur sed mutatur melius seruauit filium dum non pepercit sola enim fides deambulat inter gladios tuta inter esurientes feras amica in ignibus frigida sola fides praeferenda hac nos qui per fidem filii abrahae facti sumus in ipsius gremium peruenire credamus explicit liber primus  incipit liber secundus incipiunt capitula libri secundi i de iustitia ii de timore iii tractatus fidei iiii de spiritu et corpore u de eo quod scriptum est cum tradiderit regnum deo et patri ui de aedificatione domus dei a salomone uii de continentia uiii de natiuitate domini uiiii de humilitate x de baptismo xi tractatus de esaia xii de natiuitate domini et maiestate xiii tractatus paschae xiiii tractatus paschae uel inuitatio fontis xu item inuitatio fontis xui tractatus exodi xuii de die paschae xuiii tractatus danielis in pascha xuiiii item in die paschae xx item de die paschae xxi tractatus de esaia xxii tractatus danielis xxiii de baptismo xxiiii item tractatus de baptismo xxu tractatus paschae  xxui item tractatus paschae cuius supra xxuii tractatus danielis in pascha xxuiii inuitatio fontis cuius supra xxuiiii tractatus paschalis xxx de genesi cuius supra  de iustitia fortassis de circumstantibus doctis quispiam in cachinnos erumpat quod homo imperitissimus et elinguis aliquid audeam de iustitia disputare de cuius proprietate excellentes ingenio et doctrina uiri nihil certi libris ingentibus prodiderunt sed ego non curem de me quemadmodum quis iocetur non enim in ecclesia dei fucatus quaeritur sermo sed ueritas pura a qua longe omnes illi non immerito aberrauerunt qui iustitiam dei manere in eloquentiae uiribus aestimabant denique cum eam comprehendere non possentneque enim poterant sine magisterio diuinae sapientiae cuius notitiam non habebant duas asseruere iustitias unam ciuilem alteram naturalem quarum fecit apertissime cum ad romanos loqueretur apostolus mentionem dicens nam iustitiam dei ignorantes et suam uolentes constituere iustitiae dei non oboedierunt  sed cum de futuro nihil opinantes praesentis tantum uitae commoda inspiciunt falsamque aduersus ueram pro uera defendunt sic utramque mediis e manibus oculis patentibus perdiderunt dei cum stultam putant quod elaboretdispendio suae non dicam facultatis sed etiam si opus sit et salutisalii magis prodesse quam sibi suam quia quamuis sit sapientiae nomine falso uestita tamen suis commodis consulendo quod sine alienis incommodis omnino non potest procurari a quouis uere stultissimo negari non possit iniusta ceterum si scire potuissent ueram iustitiam cuius est inmortalitas merces propterea simulatae stultitiae uelamine adopertam ut res magna magnis uirtutibus magnisque laboribus quaereretur incunctanter optarent stultos iudicari se iustos quam sapientes iniustos maxime cum iam sit eorum fraus omnis in medio non enim rem ualuerunt transferre sed nomina iustitiam stultitiae iniustitiam sapientiae uocabulis infamantes quae si ad sua corrigas propriisque sedibus reddas inuenies iniustitiae magis stultitiam iustitiae sapientiam  conuenire  quod etiam sacrae legis testimoniis probare non desinam cuius ista sunt uerba nam quia sapientiam dei non cognouit saeculum per sapientiam deus optimum existimauit per stultitiam praedicationis saluos facere credentes et iterum manifestius si quis inter uos uidetur sapiens esse in hoc saeculo stultus fiat ut sit prudens nam huius mundi sapientia stultitia est apud deum ob quam causam idem deus per prophetam hactenus protestatur non glorietur sapiens in sua sapientia neque glorietur fortis in fortitudine sua neque diues in diuitiis suis sed in hoc glorietur qui gloriatur intellegere et scire quia ego sum dominus qui facio misericordiam et iudicium et iustitiam super terram  o quam paucissimis uerbis omne hoc mundi enixe quod geritur negotium perorauit his enim tribus rebus quae fundamenta sunt omnium uitiorum uiolentis quasi quibusdam tempestatibus naufragatum momentis uniuersis in interitionem cogitur omne genus humanum namque sapientia densis exaestuans argumentis suasorio ac delectabili luculentae orationis compta mendacio armata uocis tuba et gladio linguae omnes actus ad se trahit congregat turbas contionatur  lites sic discernit ut seminet prauos ac lubricos colligit mores legibus suis suas leges impugnat ius iure distringit quis non uideat numquam recti aliquid illam facere uel fecisse quod fecerit uultis scire quam iusta sit miseram se putat nisi euerterit ueritatem ceterum fortitudo quae hominibus est cum feritate communis omne ius in uiribus habet quod facere praeualuerit aestimat rectum adeo sine ulla reuerentia diuinae atque humanae religionis delet abrupte igni ferroque cum sua sibi tota substantia incolas ciuitates et rura nihil omnino metuens amicae mortis fiducia denique quod sapientia legibus per industriam colligit uno impetu aliquotiens clusis oculis illa illidit  tertio diues est auaritia utraeque cuius exaggerare opulentiam uelocitate mira contendunt cui totus militat mundus aetas cui uniuersa deseruit pro nefas quae istae sunt tenebrae inest omnibus et ab omnibus quasi non sit arguitur accusatur et tamen colitur iugulat et amatur inuincibile profecto  calamitatis est genus cui subiugata sapientia seruit et uirtus uidetisne iam manifeste sapientiam huius mundi non esse iustitiam et quidem nec ueram sapientiam quia fieri non potest ut uerus sapiens non sit et iustus iustus adaeque uerus non sit et sapiens quia iustus esse non potest stultus neque sapiens iniustus ipsa ratione docente qui enim stultus est quid sit bonum ac malum nescit nec potest quid reprobet scire quid teneat et ideo semper peccat quod est iustitiae contrarium  iustus autem ab omni peccato se abstinet quod propterea facit quia praui bonique notitiam gerit quod est utique sapientis unde fit ut numquam iustus possit esse qui stultus est neque sapiens qui fuerit iniustus ceterum siue iusto siue sapienti si alterum defuerit ex duobus quod illi putauerunt nec sapiens profecto erit ille nec iustus satis ut opinor praestigiae mundanae patuerunt in quibus cum peritius agant uniuersi homines quam dici potest superfluum est demorari unde nunc ad ueram iustitiam ueniamus omnium fontem matremque uirtutum quae praeter ceteras tota se ad alienas utilitates colligit atque explicat sciens quid deo principaliter debeatur nihil sibi ipsa concilians nihil proprium derelinquens nisi quod fideliter sine ulla iactantia eius fungitur uoluntate  est autem in publicum tota prominens atque diffusa sic tamen ut sentiri se cupiat quam uideri plane cauta ne quam declinet in partem ne in aliquo se ipsa reprehendat ne opere coepto umquam deficiat haec captiuorum iuga redemptionibus frangit incarceratis medendo plus carcerem nouit blanda peruigil cura aegritudinem cum aegro partitur abiecta cadauera intecta inhumataque esse non patitur pauperes miserosque sua necessitate neglecta pietatis largiter furtim semina spargit nec rogari se permittit nec uicaria laudis remunerari mercede hoc damnum graue hoc aestimat crimen nam nihil relinquendo sibi beata cupiditate antecedit auaritiam homines enim illa possidet ista deum  adhuc accipite ad propriam sedem palmamque propositam quanto amore qua deuotione festinet si quis eam prouocat in iudicium ut eius auferat  tunicam libens illi pallium quoque concedit maledicitur et benedicit caeditur et gratias agit iugulatur et non repugnat pro percussoribus suis deum insuper et exorat una illi sola principalis sollicitudo ac maxima est cautio ne quid mundo debeat ne quid horum digne patiatur  hanc qui diuinas litteras aut non legerunt aut lectas irritas putauerunt beneficio abiecti impolitique sermonis tamen dicentis nisi credideritis neque intellegetis stultam putant irriduntque quasi uanam quod cum possit bonis frui mundi ac negligat sponte se faciat infelicem non credentes quia dei praecepta custodiens huius modi officiis saeculares obterens uoluptates cum fuerit uictor carnisque nexibus liber repromissae inmortalitatis inaestimabili beatitudine perfruetur sed quid ad nos quid illi dicant insignis uir sicut ait noster nouit deus cogitationes sapientium quia sunt stultae nostram nobis stultitiam derelinquant habeant secum sapientiam suam cuius quidem sectatores paene omnes conspicor christianos qui perfectam putant esse iustitiam propria tueri aliena non quaerere sapientiae uerae negligentes imperium quod uerbis huius modi continetur si uis perfectus esse uade et uende omnia tua et da pauperibus et tolle crucem tuam et ueni sequere me  de hoc nescio quid possit quispiam promouere unum tamen scio quia nullus est nostrum qui non momentis omnibus elaboret ut plus habeat quam habebat quod cum nititur auaritiae utique partes agit quae est inimica iustitiae adeo inde est quod frumento paucorum horrea plena sunt inanis plurimorum uenter inde populis deteriora mensuris pretia quam inopia inde fraus periurium rapinae lites ac bella  cotidie mugitibus alienis quaeritur lucrum et proscriptio industria uocitatur et appetitio rei alienae sub praetextu propriae defensionis ac diligentiae callidissimis argumentis urguetur ut quis indefensus aut innocens quod habet legibus perdat quod est omni uiolentia deterius quia illud quod ui eripitur nonnumquam repeti potest quod legum circumscriptionibus non potest glorietur qui uolet ista iustitia uerum tamen sciat quia misero est miserior qui miseriis ditatur alienis quisquamne iustum putet qui utili  tatem rei familiaris pietati praeponit qui hominibus fame laborantibus ac nuditate pascit tineas curculiones ac uermes qui quod habet infelici tenacitate non aliis tantum sed etiam sibi ipsi subducit sed inquies iustum est ut mea seruem aliena non quaeram hoc etiam gentes dicere consuerunt ceterum apud deum quam sit iniustum mox uidebimus nunc primo omnium optime christiane scire cupio quae sint tua cum sint timentibus deum uniuersa communia sicut scriptum est turba autem eorum qui crediderant animo ac mente una agebant nec fuit inter illos discrimen ullum nec quicquam suum ex bonis putabant quae eis erant sed erant illis omnia communia sicut dies sol nox pluuiae nascendi atque moriendi condicio quae humano generi sine personarum aliqua exceptione aequabiliter iustitia est diuina largita  cum haec ita sint procul dubio non est a tyranno dissimilis qui solus habet quod potest prodesse commodis plurimorum quid quod paupere cotidie moriente oppressione fame frigore iniuria amicum tibi excolis aurum custodis argentum uestem pretiosam ornamentaque superba et superuacanea pro sacrosancto habes sicut idolum te per momenta componis diues in publico ditior in secreto nec intelligis quia homini inopia morienti tantis opibus qui cum possit subuenire non subuenit ipse eum uidetur occidere o quantarum neces animarum in phaleris pendent ornatae matronae ornamentum cuius unum si soluas in pretium distribuasque necessitatibus singulorum ex eorum respiratione cognoscis quantorum malo ille constat ornatus filios inquit habeo quos nudare non debeo ista et infidelitatis est excusatio quam spiritus sanctus per prophetam retundit hactenus dicens adolescentior fui et senui et numquam uidi iustum derelictum neque semen eius quaerens panem et iterum diuites eguerunt et esurierunt requirentes autem dominum non minuentur omnibus bonis quod probare exemplo perfacile est meminimus in regnorum proditum libris  famis tempore quo totus passim populus moriebatur eliae alimenta poscenti memorabilem uiduam ultimam uictus sui filiorumque substantiam non partitam sed totam dedisse maluisseque se cum liberis suis emori quam iustitiam praeterire pro quo tam illustri facinore cibos a deo inmortales accepit quos edacitas delibare nequiret sua enim deminutione crescebant integer horum denique uasis semper in plenis manebat status quantumque eis impensae diurnae necessitas dempserat tantum rediuiua fecunditas reponebat  quapropter si pater bonus si prouidus si utilis esse desideras sicut ille abraham deum plus debes amare quam filios ut habere merearis integros incolumes ac beatos stulta autem res est illis te uelle uitae substantiam prouidere quibus nec natiuitatem dederis nec animas inspiraueris nec salutem praestare possis unde uel sero sacrilegam uocem comprime humanae fragilitatis memor qui in hoc ipso quod loquimur quid possit contingere ignoras excusationisque uanae depone fallaciam ingratis auaritiam pietate condis solius dei potestas est futurorum commodis prouidere  de timore timoris quidem fratres dilectissimi uocabulum est unum sed accedente ratione timor discernitur a timore fiunt enim duo unus dei alter qui naturae sit naturae in homine nascitur dei autem et discitur et docetur quia non in trepidatione sed in doctrinae ratione consistit sicut scriptum est uenite filii audite me timorem domini docebo uos naturalis ergo non discitur sed impulsu nobis nostrae infirmitatis occurrit quia non artis est timere quod metuas metuis autem quod tibi nolis accidere  exsistit quippe diuersis ex modis cum aut exaestuat aliquo reatu conscientia aut cum hostilis imminens manus gladio salutem premit aut cum uiantis itineri erectus in morsum ardentibus squamis incensus tumidus sese anguis opponit aut dorsa fugientis affectans caedem uicino fremitu ferina rabies onerare temptauerit uel cum amissis gubernaculis inter conpugnantes flatus ac fluctus gemens parturit carina naufragium inter haec omnia deterior est conscientiae timor quia quae diximus et alia his similia cum passibilitate sui transeunt timor conscientiae non deletur nunc uideamus intellegendum quemadmodum nobis sit propheta quod ait beati omnes qui timent dominum si omnes qui timent dominum beati sunt non beatus est nullus quia nulla gens est nulla sunt pecora animantium denique nulla natura quae non timeat deum cum grauamur rumpentibus sonis concussis undique cardinibus cum praeter morem terrifico fragore intonans concrepat caelum cum inter caecas pinguibus conductas nubibus tenebras crebrae micantes curuis ignibus flammae intercepti diei lumen inconstanter assimulant cum ardent plura fulminibus cum terra uel tremit uel hiatu se recipit in se nullus hic beatitudinis locus est ubi non deuotionis sed necessitatis est quod timetur  itaque audiamus scripturam quid dicat cuius ista sunt monita et nunc israel quid dominus deus tuus postulat a te nisi ut timeas  dominum deum tuum et ambules in omnibus uiis eius et diligas eum et custodias praecepta eius ex toto corde tuo et ex tota anima tua ut bene sit tibi uidetisne hunc timorem nobis necessarium qui in dei amore consistit qui uoluntate sua se parit diuinae legis agnitione construit decorem ad omnia genera uirtutum intrepidus corrigit praeceptis omnibus fideliter obtemperat incoactus innocenter uiuit iustitiam percolit sine fine studet timere ne quid praeter deum quem diligit timeat denique huius suffragio daniel populis terribilem inermis draconem necat leonibus obiectus in periculo prandet qui solet extra periculum ieiunare et ionas timens dominum spontaneum non timet adire naufragium ceto inhiante miserabilius sepelitur quam praecipitatur et tamen litus quo tendebat inuenit antequam uideat felix sepulcro quam naui in oratione mons tremit monti non apostolis trepidatio est petrus aestu marino fertur non naufragus sed uiator timet profundum intercipere non timentem nec tamen in toto dissimulat ne per mare pedibus se ambulasse non credat aduersus theclam accusator acerrimus linguae exserit gladium cum suis sibi ministris publicae leges insaniunt stimulis acuitur feritas in ferocitatem et tamen hominibus mitior inuenitur ne quid scenae tam dirae immanitatis deesse uideatur immittuntur etiam marina monstra laciniis omnibus spoliatur puella uestitur incendio  inter tot instrumenta mortis spectatore metuente secura calcat genera uniuersa terrorum incolumis quasi orbe subacto de illo feralis caueae iam non miserabilis sed mirabilisfunereo ambitu excedit uicti saeculi triumphum reportans quam tot suppliciis omnes crediderant perituram o necessarius timor qui nihil aliud agit nisi ut beatos efficiat qui timet arte non casu uoluntate non necessitate religione non culpa qui deum metuit non naturam uultis scire cuius proprietatis sit omnes timores quoscumque inuaserint incremento conficiunt hic solus ad hoc crescit ut immortalem quem possederit faciat  tractatus fidei christianae fidelitatis felicitas maxima est fidei nosse naturam quae talis ac tanta est ut unicuique homini sua non ab alio commodetur sed eius ex uoluntate nascatur ceterum si ut quidam putant docentis pendet ex ore procul dubio eodem aut cessante aut aliter docente consumitur huc accedit quod nisi insinuationem legis omni deuotione succincta praecedens amplectatur fides quae tam sibi quam illi credendo praestet effectum insinuatio inanis erit quia incredulo credentis fructum praestare non poterit denique abraham placuit deo credulitate sine lege et iudaicus populus displicuit deo incredulitate cum lege  unde dubium non est legem non posse sine fide fidem posse sine lege alioquin ista innumerabilis simplicitate sua felicior turba adhuc mortis imperio subiaceret si legis periti tantum iustificari meruissent at cum scriptum sit littera occidit spiritus autem uiuificat quia non sub lege sed sub gratia sumus quae nos diligere deum ac soli illi seruire in sacramento semel creditae unitae trinitatis non argumento non necessitate sed uoluntate compellit manifestissimum puto nimis astuto esse simplicem meliorem quia simplex omnibus dei uerbis simpliciter credit astutus autem nimia sapientia infatuatus inquisitionibus uanis semet ipsum confundit sed dicit aliquis si ita est nulli ergo lex prodest absit prodest et quidem plurimum nam per ipsam dei uoluntas populis intimatur per ipsam disciplina caelestis colligitur ac tenetur per ipsam inquam genus omne peccati ne quis inprudens intereat diffamatur semper monere non desinit ignorantia ne quis reatum excuset nunc seuera nunc blanda demonstrat praemium demonstrat et gladium unicuique quod elegerit tributura et ut iure possit implere  quod gerit qui ad se ueniunt professionem credulitatis ab eis solam ideo quia eorum fidem uidere non potest exigit quam si abesse ex moribus deprehenderit confestim ut perfidum punit irata quem docuit nullamque aliam ob causam promulgatam se esse testatur nisi ut fides de infidelibus uindicetur denique tolle peccatum cessat legis imperium lex enim sicut scriptum est iusto posita non est sed peccatori quia iustus ex fide uiuit infidelis iniuste errat igitur quisquis disputationem legis aestimat fidem quisquis duo in unum diuersa confundit disputatio enim sicut excolit legem ita si uersuta sit eradicat fidem quia fides profecto non est ubi quaeritur fides deinde quia lex communis est fides uero priuata quia lex semper manat ex libro genitali fides autem tenaciter inhaeret suo soli proposito  lex ab alio transit in alium fides interit si ab suo statu aliquando uel in aliquo declinauerit lex hominis conscientiam alloqui tantum potest uidere autem non potest fides conscientiam medullitus mundat ne quid reatui uel intrinsecus debeat qui enim suam conscientiam non timet is est qui deum non timet adde quod lex partibus et discitur et docetur adde quod tota nec intellegitur nec tenetur adde quod a quolibet pro ingenii qualitate argumentis asseritur adde quod ab omnibus appetitur et a nullo completur adde quod index dei uoluntatis est non dei originis aut naturae sequitur ut scire debeamus utrum tractatum fidei an fidem tractatus debeamus adserere si tractatum fidei dixerimus uehementer errabimus subici enim se loquacitatis artificio fidei natura non patitur a qua nihil aliud laboratur nisi ut suis sibi tantum uirtutibus adprobetur non enim potest esse perfectum quod aliunde exspectat sibi aliquid necessarium si uero fidem tractatus dicere coeperimus erit profecto nec nostra nec sua sed nec eius cuius esse dicetur quia tractatus fidem cum astruit ex eo ipso eam quo astruit destruit nec ulli dabit quod non habet sed potius ut non habeat adhuc ipse disquirit  uideo praeterea sicut assertorum indicant nomina quae si auferas nulla fortassis est pugna multos  esse tractatus multas etiam fides et quidem nouellas et litis labore ac fauore nutritas quas quia uera uix potest inueniri credo ne populi penuria laborarent uenales esse propositas uerum tamen ex his omnibus eligendum quid sit non potest nosci aut comprehendi quia non erit nec proprium nec firmum quod habet statum semper incertum quippe cum unius electio sit alterius reprobatio uel si omnes omnino amplectendae sint ut tot quis habeat fides quot non habet uerba multo magis nihil habebit quia tractatus qui eas genuit uel cotidie generat adhuc potest generare e diuerso prouocatus rursus eas pro ingeniorum argumentorumque uiribus retractando ac refellendo consumit  sin uero sicut necesse est una est illa nobilis et antiqua quae non dicam tractatu sed ipsius natiuitate porro maior est legis quae deum deo credendo promeruit quae credere non didicit sed praesumpsit edicat mihi perniciosa ista adinuentio tractatus sui quo proficit pugna ne fides inquit intereat cum male aut creditur aut docetur quod malum est ista ratio mox uidebimus nunc scire cupio fides ex doctrina constet an ex credulitate an ex utroque si ex doctrina constat non habent ergo fidem qui litteras nesciunt sed nec ipsi qui sciunt quia legis scientiam obseruantiamque ad perfectionem perducere nullis rationibus possunt si ex credulitate non ei opus est ulla interpretatio quia sicut semel creditur ita semel ex eo ipso quod creditum est consummata fides ultra nec minuitur nec augetur sin uero ex utroque patriarcharum semesa fides est ac per hoc illis constitutionis nostrae uidelicet decernendi sunt libri ut possint esse perfecti  o quam misera est fides quam uerba concinnant o quam debilis cuius cotidie dissipantur uariis argumentationibus membra o quam indefensa quae regum iudicum diuitum aliquotiens etiam quod peius est gentium desiderat per momenta patrocinia o quam turpis ac lubrica de qua ludit aliena sententia o quam adultera quae non agnoscit quo auctore sit nata o quam ridiculosa quae duobus confligentibus christianis ab altero eorum si non transducitur perfidia cum transducta fuerit fides  uocatur o quam non uera si factionibus pollet o quam publicana cuius fabulantur etiam profani secreta o quam praesumpta quae mauult magis nouellae traditioni suae credi quam antiquitati quam deo domino dicenti reicitis mandatum dei ut traditiones uestras statuatis  sed non eo dico ut ingratum faciam doctrinae beneficium sed ut sciat unusquisque aliud esse fidem aliud esse tractatum nec fidem per tractatum posse uel dari uel nosci uel destrui dari non potest quia si uerbis dari potest poterit et uerbis auferri nosci adaeque non potest quia fieri potest ut quis aliud gestet in labris aliud in penetralibus cordis similiter ne destrui quidem quia si uera fides est aliud esse non potest quam quod est igitur cum possibilitatis humanae non sit fidei uidere secreta nusquam frater tua curiositas nusquam tua proficit pugna quia quem putas uel de tuis ipsis studiosis fidelissimum hic infidelis et quem putaueris infidelem hic fidelis est forte in eo se quis aestimet fideliorem si loquatur argute cum magis uerus sit ille fidelis qui sacra in praedicatione non ultra quam licitum est aciem suae tetenderit mentis eo enim res deducta est ut fides nostra per dei requiratur iniuriam quod futurum salomon enuntiauit et cauendum quid sit his uerbis edocuit melior qui deficit sensu in timore quam qui abundat astutia et transgreditur legem et iterum noli esse sapiens multum et noli argumentari plus quam oporteat similiter paulus noli altum sapere sed time cum haec ita sint cur legem lege distringis cur sub imaginem fidei fidem deponis cur ipsum fontem diuinitatis philosophicis argumentis exhaurire conaris si peritiam legis ostendere cupis lectionum nubila disserena doce eam sibi non esse contrariam doce omnia quae canit esse credenda ceterum si eius partem probes reprobes partem quomodo per hanc fidem quaeris quam etiam ipsam infidelitatis ream constituis canentis cum uniuersa non credis  sin uero fidem spiritus calles aliquam demonstra uirtutem impera montibus ut transferant sese in admirationem tui rictu blandiente leonum rabies euanescat sub gressibus tuis maris  unda pinguescens marmoreo stupore solidetur cetina cymba inter aestuantis pelagi sollicitos sinus fidem tuam fideliter portet solis cursus ac lunae ab occidui carceris receptaculo orationis freno refrena anhelantis camini ignis exaestuans uicta natura sentiat per te tecum et ipse refrigerium mortuorum in postliminium uitae animas reductas inspira discute laborantibus morbos cura languores in temptationibus gaude in tormentis pro nomine domini si obuenerint dura fidem tamquam granum sinapis te habere demonstra  sin uero quod magis est sub sono legis ac fidei saecularis amore iactantiae accensus nascentis dei de deo spiritusque sancti inaestimabilem incomprehensibilemque diuinitatis perpetuitatem iure ipso quo ex sese est argumentis te cogere examinare metiri ac discernere posse praesumis hic tibi ego respondere non audeo sit quippe cum tutius imperitum uideri quam esse sacrilegum  et tamen habeo qui pro me tibi obsistat nam lex per quam me forte minus peritum peccare compellis ipsa te magnopere retundens ac redarguens confutabit salomone dicente altiora te ne quaesieris et fortiora te ne scrutatus sis quae praecepit tibi deus illa cogita semper et in plurimis operibus illorum non eris curiosus multos enim seduxit suspicio illorum et in uanitate detinuit sensus illorum similiter paulus curioso rescribit dicens o altitudo diuitiarum et sapientiae et scientiae dei quam inexquisita sunt iudicia illius et quam inuestigabiles uiae illius quis enim cognouit cogitationem dei et tu eius naturam quaeris sed et alio loco hoc quod agitur euidenter expressit cum ad timotheum loquitur instruendum his uerbis hortatus sum ut denuntiares quibusdam ne peruersa doctrina uterentur neque adtenderent fabulis et genealogiis quae sine fine sunt quae magis quaestiones praestant quam ueram rationem dei quae est in fide definitio autem iussionis est caritas ex corde puro et conscientia bona ex fide simplici igitur si dei seruus es stultas et ineruditas quaestiones euita sciens quia lites generant seruum autem dei non oportet litigare quia lis et caritatis est hostis et fidei quas si  quis amiserit nec diuina ille profecto nec humana cognoscit haec si religiosus es serua timoratus si uere custodi de eo quod modum humani sensus excedit disputare deuita negat quodam modo deum quisquis asserit deum defensio enim non nisi inbecilli praestatur nec potest eum reuereri qui ingenii sui putat esse quod ille fuerit aestimatus  ceterum illa est fidei generositas uera ut deo fideliter seruiat in solo ipso fiduciam gerat a fidelitate et fiducia fidelem se uocari cognoscat inculpatis moribus uiuat conscientia eum bona non loquacitate quae mater profecto peccati est nosse praesumat trinitatisque unam potentiae plenitudinem quae una mente una credulitate concipitur non uiolet sed honoret  de spiritu et corpore si quis studio uel noscendae uel impugnandae sacrae legis naturae natiuitatis moysei librum lectitando saepius replicauit fortassis ut sunt ingenia cotidie quae uidemus uersutis contentionibus laeta de apostoli dicto calumniosam nobis inferat quaestionem qui ait primus homo e limo terrae secundus e caelo dubium quippe cum non sit unum hominem tantum e limo terrae a deo finctum eique eius ex latere mulierem coniugale solamen excussam a quibus omne genus manauit humanum caelestem uero ibidem nec memoratum nec factum posse doceri nec natum  huc accedit etiam ipsa praepostera memoratio quoniam res est disconueniens et absurda ut secundus sit inmortalis et qui mortalis est primus cum inmortalitas in se ordinem temporis non recipiat mortalitas capiat uel si caelestis est primus quid opus erat ut fieret quoque terrenus simile dictum euangelicum illud consentanea potest argumentatione pulsari scriptum est enim nemo ascendit in caelum nisi qui de caelo descendit filius hominis qui erat in caelo quomodo filius hominis uel cuius hominis nasci posset in caelo ut de caelo descenderet cum humanitatis a caelo et possessio longe dimota sit et natura  age excita sensum lector inuenies ueritatem qui erat in caelo de caelo descendit qui descendit ipse est et qui ascendit in caelum filius hominis qui erat in caelo filius hominis uocabulo non natura non enim bis carnem induit dominus sed sic oportuit praedicari quia primo antequam esset quod se fieri uoluisset tam figura quam oraculis frequentibus publicauit igitur dei filius ad ineffabilem originem pertinet hominis ad sacramentum cuius sacramenti arcanum euidenti ratione quasi quadam claui aperire conabor ut et prouidentiam dei et uim consociationis carnis et animae et hominis summum bonum ubinam sit constitutum quiuis facillime possit agnoscere posteaquam deus fratres hunc mundum quasi quan  dam futuri humani generis domum multipliciter aptatum distinctumque elementis opibus animantibus alimoniis utilitatibusque diuersis magnis et plurimis habitatori ulla ne querela subesset sollertia mira perfecit tunc ad imaginem et similitudinem suam fecit sibi ipse simulacrum sensibile atque intellegens sumpto quippe limo terrae hominem figurauit eique animam qua spiramus infudit e proprio fonte spiritus sui cui ab humo homo nomen imposuit credo sicut res ipsa docet ut contemplatione opificii ac materiae semper suum et uereretur et ueneraretur artificem  post haec subiecit ei omnia bona mundi et quia erat iam sapientia conditus sensibus stipatus eligendi mortem uitamue praecepti eruditione commonitus eum propriae uoluntati commisit at liuidus ille criminator qui quod sensim serpat serpentis nomen accepit detestabili accensus inuidia eum quia per se non ualebat aliena forma blanditus per mulierem transgressionem praecepti dei persuadendo miserabiliter iugulauit et exinde hereditaria condicione confectum uniformiter interibat omne genus humanum  nec fuit ullus ulli usquam solacii locus nam hominem uiuum ut adhuc usque consumebat labor gemitus impietas dolor aegritudo miseria mortui quippe corpus figuramque illam florentissimam edax in aeternum terra delebat animam quoque feralibus tenebris relegatam perpetui carceris poena perpetua inplacabilis affligebat infernus non superi non inferi parcebant simulacro dei etenim mortis imperium sibimet uindicauerat totum haec cum diu sic haberentur sollertissimus ille artifex rerum filius dei cuius sapientia non habet finem nec fortitudo mensuram amore imaginis suae de caelo descendit uteri uirginalis illustrat hospitium ibidemque in homine includit deum utitur et figura et condicione mortali iustitiam docet inmortalitatis esse comparatricem factis praecepta consummat postremam suscipit mortem ut ea deuicta resurgens homini per hominem quem gerebat et spem uincendae mortis offerret et eum ad praemia inmortalitatis admitteret  sicque factum est ut quomodo per unius hominis damnationem in omnes homines damnatio sic per unius iustificationem in omnes homines iustificatio aeternae decurreret uitae uidetisne iam manifeste in homine suscipiendo fuisse prouidentiam in passione sacramentum in resurrectione summum bonum hic nunc primum omnium scire debemus hominis fabricam ex duobus diuersis ac repugnantibus comparatam discordique concordia esse connexam animamque lineamentis corporis circumsaeptam unde duae quoque uitae a deo attributae sunt nobis una qua nescientes communi cum pecudibus lege fundimur a natura quae est corporalis ac per hoc etiam breuis alia uero animi quam nos nobis ipsi hac in uita per fidem sacri fontis uiuo de gurgite conparamus nobilis et aeterna quia animus qui uicerit mundum agnoscendo ac seruando religionem ueram ueramque iustitiam inmortalitatis necesse est pro laboris sui munere inmortali beatitudine perfruatur inde est quod intra hominem clandestinum fremit momentis omnibus bellum cum unaquaeque pars nititur alteram subiugare apostolo sic dicente caro concupiscit aduersus spiritum et spiritus aduersus carnem haec duo inuicem aduersantur sibi hinc caro tota deliciis fluens uariis temporum redimita muneribus opes multimodas ac profundas promittit ostentat obicit donat speciem proponit suam faciemque in quas illi libuerit figuras speculo conciliante semper incertam cotidie peregrinis coloribus mutat gulae labore culta lauacro nitida unguentis oblita uestitu uaria monilibus tota distincta conuiuiorum celebritate iucunda uino madida gemmis seu floribus redimita oculorum iocorumque festiuitate lasciua auaritia caeca libidine percita delicate tumentis ac reflabilis tori plumeo sepulcro superba  iactat se ludibunda per nemora fontes prata baias ciuitates ac rura uniuersis uoluptatibus saepta in cupidinem sui utrumque sexum omnes animas omnes aetates isto carmine inuitans exiguum et cum taedio est tempus uitae nostrae et non est refrigerium in fine hominis et non est qui agnitus sit reuersus ab inferis quia ex  nihilo nati sumus et post hoc erimus tamquam qui non fuerimus et non est reuersio finis nostrae quoniam consignata est et nemo reuertitur et infra uenite ergo fruamur bonis quae sunt et utamur creatura tamquam iuuentute celeriter uino pretioso et unguentis nos impleamus et non praetereat nos flos temporis coronemus nos rosis antequam marcescant nullum pratum sit quod non transeat luxuria nostra ubique relinquamus signa laetitiae quoniam haec est pars nostra et haec sors illinc spiritus quasi quidam dux peritissimus horum omnium praedicit fugam in armis expeditissime standum uigilandum diligenter undique castra munienda defensanda regalia fortiter ac tenaciter signa aestus frigus famem sitim uniuersaque discrimina aequanimiter perferenda mundum abdicatione calcandum mortemque ipsam perennis cui beatitudo succedat praemium uictoriae magis esse quam mortem  luculenta oratione per iohannem hactenus contionatur nolite diligere mundum neque ea quae in mundo sunt si quis dilexerit mundum non est caritas patris in illo quoniam omne quod in mundo est concupiscentia carnis est et concupiscentia oculorum et ambitio saeculi quae non est a patre sed ex concupiscentia saeculi et mundus transibit et concupiscentia eius qui autem fecerit uoluntatem dei manet in aeternum quomodo et deus manet in aeternum sed dicit aliquis si ita est cur in se ipse potissimum superatur primo quia genus humanum magis uoluptati quam uirtuti consentit deinde quia delicias plus diligit quam laborem huc accedit quia bona carnis inuenit non requirit mauultque potiri uel paruis praesentibus bonis quam bonis ingentibus tardis at uero spiritus bona non tantum sunt inuisibilia tarda et abscondita sed etiam nimis in arduo constituta ut ad ea nisi cum summa difficultate laboribus ac periculis magnis non possit ab aliquo perueniri  adde quod illa in solo genitali uersatur ille peregrinus est illa sine contemplatione meritorum quibuslibet passim sua munera infulcit maxime indignis ut ad se colligat turbas ille numquam remunerat quemquam nisi primo quis uictor mortis iura praetereat quae res efficit ut siue metu siue incredulitate  praeponantur praesentia futuris mala bonis fragilia solidis falsa ueris terrena caelestibus temporalia sempiternis o caeca mens hominum quid praesentium carnalium rerum fugaci illuderis blandimento quid deteriori meliorem subiacere compellis scriptum quippe cum noueris omnis caro fenum et gloria eius sicut flos feni cuius si curam geris pecuinam te esse cognoscis an eius uirtutem diligis frangit ac subigit illam quiuis dolor an pulchritudinem leuis et commutabilis res est et quae una febri uel qualibet facillime deleatur iniuria ecce procuratores uel gubernatores eius oculi aliquo ictu exstincti subsidunt nonne cadauer est uiuum ecce tabidus pulmo pinguibus sputamentis exesus detestabili macie omnia gestatoris sui ossa denudat nonne horrebit etiam sibi quodam modo illa excarnata umbra tractabilis longum est ire per singula ecce peremptorius aliqui morbus totam machinam lecto prosternit ecce tempestas undique mortis incumbit nonne statim illa quae erat domina uoluptatum fit praeda morborum postremo iacentes reliquias mors uindicat sibi insuper ei poenas gehennae paritura tunc carnalis mimus ille finitur exsanguique nihil iam suffragantia tota illa ornamenta medentur nisi quod a false plangentibus adhuc uiuenti rapiuntur unde fratres sicut ueri christiani quasi hospites et peregrini abstinete uos a carnalibus desideriis quae militant aduersus animam nec uestrum frangat affectum quod eius secretum figuramque nescitis quam si propterea contemnitis quia non uidetis deum quoque qui est inuisibilis contemnere similiter poteritis qui enim non diligit eius similitudinem sequitur ut oderit ueritatem inde est quod stulti praeponunt corpus animae idolum deo  sed nos qui adam abiecimus christum induimus qui quae uis qui exitus quae merces carnis sit quaeue animae deo magistro didicimus qui non ignoramus uictoria carnis ambas exstingui animae uictoria utramque seruari meliora sequamur saltem uel eo studio quo sequimur mala nulla ulli competit excusatio maxime cum res nostrae commissa sit uoluntati propheta dicente ante hominem bonum et nequam mors et uita quod elegerit hoc dabitur ei unde dubium non est uoluntatem nostram cui  se iunxerit parti praebere uictoriam eiusque in resurrectione aut praemio perfrui perenni aut consimili poena puniri  de eo quod scriptum est cum tradiderit regnum deo et patri scriptura diuina cum de dei loquitur filio non sibi repugnat sed inter deum hominemque quem sumpsit necessaria moderatione distinguit si enim deum purum iugiter praedicaret passionis resurrectionisque uacaret locus et nihil christus mundo praestiterat si hominem solum sicut quidam putant ab utero uirginis eum sumpsisse principium quae spes futurae beatitudinis credenti cum scriptum sit maledictus homo qui spem habet in homine  ergo ubi purum deum significat sic dicit in genesi et fecit deus hominem ad imaginem et similitudinem dei et in psalmis deus autem rex noster ante saecula operatus est salutem in medio terrae et alio loco parata sedes tua deus ex tunc et a saeculis tu es ubi hominem mixtum sic prosequitur dicite filiae sion ecce rex tuus uenit tibi iustus et saluans mitis sedens super asinum nouellum et iterum tollite portas principis uestri et eleuamini portae aeternales et introibit rex gloriae et iterum magi ubi est inquiunt qui natus est rex iudaeorum hic est fratres qui uenturus denuntiatus est per prophetas qui secundum carnem natus in tempore est qui est excelsus in excelsis humilis in terris saeculorum genitor filius uirginis immortalis sibi homini moriturus mortem gustat ut mortem deuincat inferos penetrat ut mortuos uiuos inde reducat unigenitus prodeundo de patre ante originem rerum primogenitus a mortuis ut ait apostolus post multorum obitus populorum  hic est cui data est potestas in caelo et in terra nomini eius noua a deo suo ipso dicente ego te clarificaui in terra opus perfeci quod dedisti mihi ut facerem et nunc tu clarifica me apud te ipsum claritate quam habui apud te priusquam mundus fieret qui resurgens ait  omnia mihi tradita sunt a patre meo hic qui purus de caelo descendit carnatus ascendit in caelum hic inquam de quo paulus ait qui accipit regnum regnat et tradet deo et patri et cetera quid hinc scandalum pateris christiane ex tuaque natura opinaris prouisionis piae diuina mysteria si minus sentis de filio quia regnum traditur patri maior patris iniuria est si est aliquando sine regno accedit quod oramus cotidie ut adueniat regnum patris speramus et filii uacat ergo praesentis temporis regimen utroque cessante actumque est de mundo mundique tota substantia si uel uno momento diuinitatis cessat imperium  at si ut ratio ipsa proclamat cessare nullo pacto potest uarietas ista regni a legis conditore homini a deo assumpto iustisque eius est deputata rebus dispositis non deo non sempiterno rectori maxime cum in euangelio sic dicatur dabit illi dominus deus thronum dauid patris sui et regnabit super domum iacob in saecula et regni eius non erit finis salomon in sapientia similiter dicit cum de eius loquitur seruis et si coram hominibus tormenta passi fuerint spes eorum immortalitatis plena est et in paucis uexati in multis bene disponentur quoniam deus temptauit illos et inuenit illos dignos se tamquam aurum in fornace probauit illos et quasi holocaustomata accepit illos et in tempore erit respectus illorum iudicabunt nationes et dominabuntur populis et regnabit dominus illorum in perpetuum  quid hoc est si in perpetuum regnat paulus errauit si traditurus est regnum isti mentiuntur absit nullus hic error diuersitas nulla est paulus enim de hominis adsumpti temporali locutus est regno in quo uenturus et iudicaturus est uiuos et mortuos sicut lectio uniuersa testatur qua praedicat christum oportere regnare cum sanctis suis donec uacuatis omni principatu et potestate et uirtute et dominatione ponantur omnes inimici eius sub pedibus eius inimicaque destruatur mors  hi autem ad principalem uim retulerunt in cuius perpetuitate commanens in aeternum a patre filius regnum nec accepit aliquando nec posuit semper enim cum ipso regnauit cata iohannem ipso dicente regnum  meum non est de hoc mundo apertius autem hoc paulus expressit dicens hoc enim scire debetis quoniam omnis fornicarius aut impudicus aut fraudator quod est idolorum seruitus non habent hereditatem in regno dei et christi ostendens unum esse regnum patris et filii recte igitur patri tradet regnum qui dixit in monitis regnum non stare diuisum unde non sic sentiendum est fratres ut pater accepturus sit quod non habuerit aut filius tradendo quod habeat perditurus cum et pater quod accepturus est habeat et filius non careat quod daturus totum pater totum possidet filius unius est quod amborum est quod unus possidet singulorum domino ipso dicente omnia quaecumque habet pater mea sunt et iterum pater omnia mea tua sunt et tua omnia mea quia pater in filio et filius manet in patre cui affectu non condicione caritate non necessitate decore non diminutione subicitur per quem pater semper honoratur  denique inquit ego et pater unum sumus unde non diminutiua sed religiosa ut dixi subiectione est filius patri subiectus cum quo originalis perpetuique regni una possessio coaeternitatis omnipotentiaeque una substantia una aequalitas una uirtus maiestatis augustae unito in lumine una dignitas retinetur si quid enim filio detraxeris ad patris cuius habet totum iniuriam pertinebit nec est in illo aliquid quod sit inferius quia sicut pater nec plus potest habere nec minus alter enim in alterius plenitudine infusus est ut sit omnia in omnibus deus benedictus pater in filio filius in patre cum spiritu sancto de aedificatione domus dei a salomone uellem fratres dilectissimi triumphali quodam modo uti sermone nouique operis arcem sacram laudibus geminare sed quamuis sit optimum laudare quae dei sunt tamen praecipuum non est quod cum gentibus uel iudaeis potest esse commune nam et illi si liceat uel si uelint fortassis cultius synagogas aedificent cultius erigant capitolia sed in his omnibus operibus uero iudicio structores magis possunt placere quam sacerdotes  quid quod aut nullum aut perrarum est per omnem ecclesiam dei orationis loci membrum quod possit quamuis ruina in se mergentibus idolatriae aedibus nunc usque aliquatenus comparari nam et salomonis accepimus templum luculento opere fuisse constructum atque ita elaboratum ut nesciret inspector in eo quid potissimum miraretur magnitudinem opus ornatum anne materiam ita enim in unum decorem uniuersa conuenerant ut legitima domus dei caduca illa ambitio putaretur quod si ita esset inter memorata impar cultu semper ecclesia inueniretur sed haec saecularia sine legitimo ac deuoto cultore nec sufficientia nec necessaria honori suo protestatur deus hactenus dicens caelum mihi thronus et terra suppedaneum pedum meorum quam mihi aedificabitis domum aut quis locus ad requiem mihi omnia enim ista fecit manus mea in euangelio quoque sic dicit hierusalem hierusalem quae interficis prophetas et lapidas missos ad te quotiens uolui colligere filios tuos sicut gallina pullos suos sub alas et noluisti ecce remittetur uobis domus uestra et iterum non relinquetur in templo lapis super lapidem qui non dissoluatur  reprobat ergo tam inmensum tam insigne tam opulens templum quia in eo uerum non erat templum etenim hominum conciliabulum est contextio ista parietum fidelis autem populus dei templum apostolo dicente uos estis templum dei et spiritus dei habitat in uobis et uerum est nam sicut idolis insensatis similia templa conueniunt ita uiuenti deo uiua templa sunt necessaria in his enim solis sacerdotum dei structura et propria est et perennis qua et iudaeos et gentes uel ceteros antecedimus incomparabilis autem gloria ac uere deo digna cum uno  consensu una fide alter alterum commendans deuotione consimili conuertuntur ad deum et sacerdos et templum exsultate igitur fratres aedificationemque uestram aede ista de nouella cognoscite cuius quoque capacitatem felici numero fecistis angustam ex eo enim ipso quod uos non capit locus exinde intelligitur quia fides uestra capit deum igitur ne quis operis rationem a me forte disquirat paucis insinuabo in totius fabricae fundamentis non sicut in iudaeae templo plurimi sed magnus praeclarus pretiosus ac speciosus unus est lapis qui quadrae turris totam solus sustinet molem cui non innumerabilis uarie famulatur acies ualidissima columnarum quia illi septem solae sufficiunt non aeneum inhaeret mare quia illi perennis fontis sui uiuum inest mare non quod naufragos faciat sed quod naufragos ad uitam suauem perducat non aurum non argentum quia in suis martyribus computat totum  non fenestrarum lumen implorat quia sol aeternus in eo manet inaestimabilia unius plenitudinis tria illi sunt membra unum secretarium et patentes semper duodecim portae quas ab hostili defendit impulsu in modum tau litterae prominens lignum o res uere miranda cotidie aedificatur et cotidie dedicatur floribus perpetuis ac diuersis gemmis lapidibus margaritis per momenta distinguitur et quia opus est uiuum tectum non habet nisi caelum dicam praeterea quae cotidie merces quae impendatur annona omnibus peraeque unus panis cum signo datur aqua cum uino sal ignis et oleum tunica rudis et unus denarius quem qui libens acceperit acceptumque non spreuerit sed in labore usque ad ultimum perdurauerit turri completa inaestimabiles diuitias in ea commanens possidebit memorandum quoque necessario est etiam illud a quo quid agatur in templo sacerdos uocat ostium credulitas aperit simplicitas introducit intellectus inuitat ueritas persuadet timor excubat disciplina coercet continentia se refrenat stat in angusto fides in secreto pudicitia in primo  innocentia aequitas in medio in fine patientia pax colligit caritas ligat sollicitudo custodit iustitia distribuit pietas ministrat puritas supplicat spiritus postulat spes promittit sapientia domus domina praerogat munera  exsultate seniores uos estis huius operis firmamenta exsultate iuuenes uos estis lapidibus adamantinis meliores exsultate pueri sacrae turris dulces ac sine pretio margaritae felicia exsultate coniugia meliores ornatui gemmas sculpitis quam uos estis exsultate uiduae quadratura uestrae uirtutis angularis lapidis coniugio cohaeretis exsultate uirgines omnem istam celebritatem honore uestri floris ornatis exsultate diuites praerogationibus crebris et iustis ueri diuites facti promotioni etenim caelestis uestrae dignitatis debetur diuini operis perennis ista laudatio exsultate pauperes spiritu per uos et in uobis dei maior est domus nam et omnibus aequales estis et pedaturas omnes uestri corporis ambitu superatis denique sancti diuites pauci sunt uos plures estis haec sunt dilectissimi fratres charismata uestra hae uirtutes quibus hierusalem spiritalis instruitur quibus sacrae orationis iste locus nouus et populus cotidie christi dei et domini nostri prouidentia comparatur hic labor noster illustris haec gloria omnium sacerdotum hoc mysterium deo hoc opus carum hoc opus uiuum carnaliter geritur sed spiritaliter promouetur praestabit autem deus pater omnipotens ut quomodo isto in terrestri domicilio ei gratias agimus ita in caelestibus regnis uberiores sanctis cum omnibus referamus  tractatus de continentia si cui forte asperum uidetur ac durum quod fiducialiter loquimur fratres rerum paene contra naturam iamiamque desinat permoueri intellegens christianae uirtutis hanc esse maximam gloriam ipsam calcare naturam sed quia uirtutem uoluptates semper offuscant nihilque unicuique nisi quod amauerit rectum est maxime quod uno desiderio omnes excolunt populi dubium non est quia aut hostis publicus aut certe iudicatur insanus quisquis nuptias dissuaserit  at ego non pertimescam sermonis publici quae de me fabuletur inuidia non enim nuptias condemno sed nuptiis meliora praepono et quidem etiam apostolo hortante sic paulo dico autem innuptis et uiduis bonum est illis si sic perseuerauerint sicut ego si autem non fuerint continentes nubant melius est enim nubere quam uri alio autem loco ait hoc dico secundum ueniam non secundum iussum uolo autem omnes uos esse sicut et me ac per hoc ideo nubere melius quia uri deterius omnia quidem licent sed non omnia expediunt iam te hic christiane cognosce elige quid uelis remedium an sanitatem denique si uidetur conferamus quae sit inter uirginem nuptamque discretio nupta cogitat quemadmodum placeat marito uirgo quemadmodum deo haec extrariis ornamentis ornatur longe illa ornatior aliunde quia nescit ornari haec uariis unguentis et odoribus fragrat illa unici floris sui quouis prato iucundioris caelum ipsum honore laeto respirat haec liberis gaudet at illa liberorum non timet orbitatem haec eorundem blanditiis uernantibus pascitur et incrementis adolescentibus cotidie delectatur at illa aegra fastidio nouem mensium non baiulat pondus sub incerto partu parientis nascentisque de salute non gemit nulliusque momentis omnibus uariae sollicitudinis cura torquetur sed dicet aliquis etiam maria uirgo et nupsit et peperit sit aliqua talis et cedo ceterum illa fuit uirgo post  connubium uirgo post conceptum uirgo post filium denique si esset aliquid uirginitate melius dei filius hoc magis potuerat suae matri praestare cui praestitit ut rediuiuae uirginitatis honore polleret itaque in statu quo nata es permanens uirgo gloriare sanctique pudoris florem nulli legi subiecta fidei thesaurum custodi esto sancta et corpore et spiritu amore christi ignem carnis exstingue ut de resurrectionis gloria quam hic iam tibi uindicas taceam in qua ut dominus ait neque nubunt neque nubentur sed sicut angeli erunt magnum consequere beneficium si deo uiuas puris moribus libera et hominis non sis ancilla at tu uidua secundas cur desideras nuptias cum temperare uideas apostolum primas cuius ista sunt uerba tempus coartatum est superest ut qui habent uxores sic sint quasi non habentes praeterit enim figura huius mundi at cum ante annos ferme quadringentos uel eo amplius apostolicum hoc operetur edictum quo et uiuaciores fuere homines et rarissimi christiani cur ego christiano orbe ipso paene iam toto hominumque uiuacitate mundo senescente detrita obtundam uerbis palpantibus aciem ueritatis ac non plene denuntiem obseruantiae qua perfectione dei cultus debeat custodiri apud salomonem maxime cum scriptum sit et si multiplicentur non oblecteris in illis si non est timor domini cum illis non corrideas animae illorum melior est enim unus timens dominum quam mille filii impii  cum haec ita sint age uidua quae sicut innocens uirgo nubere saepe festinas interroganti responde bonumne amiseris maritum anne malum si malum et desideras nubere digna es quam peior affligat si bonum fidei serua signaculum pati non meretur iniuriam ipse cui perhibes testimonium ubi est ille qui inuicem desiderantibus uobis tardior ceteris uidebatur primus matrimonii dies ubi pretiosae uirginitatis festa utrisque dulcis occisio ubi amor qui in aequo unitoque coniugio e duobus altero superante non moritur  tune non illa es quae mariti corpus expositum lauisti lacrimis osculis detersisti crinium damno uelasti  scissis genis liuore foedatis uberibus sordido plus puluere tecta quam ueste tu inquam non es quae nunc caelum ipsum ululatibus rumpens post talem maritum puncto temporis uiuere te non posse clamabas nunc clusis dolore gemitibus saepe intermortua spiritu labentibus membris ad terram incertas reddebas exsequias cui magis lacrimas commodarent mortuo anne morienti post haec si libet nubere omnia illa mentita es  quid hoc est ecce rursus ad lenocinia redis colorem de pyxide mutuaris paulo ante damnatum ecce indulgenter excolis crinem odorato puluere luctus puluerem mutas in stibio fletus includis ornamento ligas quod suspendio uoueras collum ab speculo oracula inquiris quam commode possis circumscribere petitorem quicquid feceris uirgo iam non eris unum tamen scio quia nihil distat a prodigio quisquis alterius causa et formam mutat et mores sed dicis ardor me tenerae compellit aetatis credo ecce nupsisti ut de fragilitate humanitatis casibus ut de ceteris taceam ecce maritum tuum postridie aliqua necessitas rapit quae a te longe distractum decennio uel eo amplius ut adsolet fieri detineat relegatum quid facies obseruabisne redeuntem an ardori quaeres aliunde remedium si obseruantiam pollicere sine dubio fallis cuius inpatientiae professio iam tenetur si es autem sumptura remedium dubium non est hoc esse solum ut flammas tuas maritalis gladii contemplatione compescas mihi crede non habet concupiscentia locum ubi patientia dominatur ubi uiuitur sobrie ubi mors timetur itaque hanc obseruantiam hunc timorem quod est uerius atque iustius transfer ad deum et quale uelit illud sit repente exstinguetur incendium sed sic ego in rebus demoror prope sanis quasi quae uere exsecranda sint iam correcta sint crimina pudet me dicere in populo graui anus saepe uideri nouas nuptas quarum paene plures sint nuptiae quam natales quae non rogantur ut nubant sed ut dormiant inuitantur propiores sepulcro quam thalamo quae ipsae cum pereunt detestabili exemplo  adolescentulas quoque perire compellunt quis has diligat filius quis maritus confundentes sanguinis iura delentes merita maritorum adulantes uiuis mortuis suspirantes nunc odientes ueteres nunc nouos filios similiter et maritos at e diuerso ipsae aestiment quid sint quibus in tam solemnibus uotis saepe contingit ut nec filios habeant nec maritos talis est etiam causa maritorum ad quos aliquid loqui superfluum est quia si uxor et maritus in carne sunt una dubium non est quia quod alter audit amborum est quid agam quo me uertam nescio non enim uideo quid in exhortationibus diuini ac ueri cultus gentibus praedicem felicitatemne uirginitatis at habent suas et si non felices habent tamen sin uero ad uiduitatis sudorem gloriosum palmamque prouocauero nobis fortassis insultent quia nostrae sacrae uirgines uiduaeque magno pro inmortalitatis praemio suae autem gratis laborent uerum hoc est solum nos in quo uincimus quia pro sua sanctitate christianae plus nubunt adde quod gentibus quod sine dolore magno uel gemitu non potest dici quae enim uox quae increpatio has condigne possit arguere quae dedecus suum sacrilegio dotantes membra christi daemoniorum seruis addicunt dei templum profanis patefaciunt sacraria usque ipsa denudant sacra confundunt amissa luce laetantes in tenebris habentes fana non domos digne digne iugulantur quae christi ingratae beneficiis sponte ad mortem de qua euaserant reuertuntur  cum igitur semper insidietur se non quaerentibus diabolus aestimate quid faciat inuitatus cui omnes nocendi aditus reserati praestant sine pugna sine ullo labore uictoriam non enim conabitur in dicionem redigere suam quae esse eius ambiuit ancilla in domo denique quae geruntur sed et ipsis in fanis christiana fidelis sine te esse non poterunt quia uxor infelix es si nescis quid agatur in domo infelicior certe si scieris proponamus itaque ut saepe contingit in unum sibimet conuenire diuersae religionis diem quo tibi ecclesia illi adeunda sint templa quo genere unusquisque suum sacrificium procurabitis quo sumptu quibus uasis quibusue ministris at si discrete fiunt ista nihil prodest ex uno enim proficiscendo et in unum remeando si non confusione uel errore fiunt una quid quod illius sacrificium publicum est  tuum secretum illius a quouis libere tractari potest tuum etiam a christianis ipsis minime consecratis sine sacrilegio uideri non potest  postremo detestabilis est uiuendi condicio ubi non licet facere uxori quod marito placet ubi proponis quia nihil te gerere sinit nisi quae disposuerit prior ipse compleuerit quod si factum non fuerit factumue displicuerit tum tota mugiet litibus domus blasphemabitur deus arreptoque forsitan ipso sacrificio tuo tuum pectus obtundet tuam faciem deformabit praestans aliquando et beneficium cum te iubet ad ecclesiam non uenire  sed multo peius est si places marito neque enim sine sacrilegio possis placere sacrilego ut rem compendio transigam utique a templo regrediens necessario enarrabit tibi sciscitanti sibi de utriusque salute uel unanimitate deorum quae fuere responsa si terribilia consternata metu forsitan ipso cessante illicita eis uota donabis quod maritis etiam sub fidelibus multae fecere peiores euae non discipulae sed magistrae illa enim decepta hae sua sponte se diabolo dediderunt sin uero pacifica et salutaria profecto laetaberis eique tanto pro nuntio morigera coniux pacem si non ingeris nec negabis quid agis misera quid uesana laetaris non est pax ista sed bellum non osculum sed uenenum pro nefas adhuc fumantia busto complecteris membra sudoremque sordidarum uaporis ararum carne tua deterges iocaris blandiris obsequeris et si quod forte acceptum relatumue fuerit a fanatico solemne mysterium ipsa suscipis ipsa reponis ipsa custodis una cibum praeterea capis reliquias poculi propinati lambendo labris exhauris futurique haustus quasi quasdam primitias auspicaris totum prorsus iniquitatis spiritum libens concipis per maritum infelix iam plus in te est quam in templo remansit  at si te serues atque contineas aestimabit non amore diuini cultus sed alterius alicuius desiderio in suam hoc contumeliam procurari castitatis obseruantiaeque uirtutem deuocabit in crimen quid enim ille mali non suspicetur non efficiat diis crudelibus diis adulteris seruiens itaque deinceps fuge uirgo fuge uidua nuptias tales excusatio prorsus nulla competit tibi si continens esse non poteris saltem noli tuas nuptias fenerare ne in illo resurrectionis die inter plurimos maritos non possis cuius fueris uxor agnoscere noli esse sacrilega noli proditrix legis profano cur nubas cum possis nubere christiano  incipit tractatus de natiuitate domini licet sectae sint plures quae iniuriam christi fabulari nitantur tamen tres sunt quodam modo principales e quibus duae eius quem cupiant deprauatum simulant se esse cultrices una denique asserit iesum christum ab utero uirginis mariae sumpsisse principium deumque exinde ob iustitiam factum esse non natum alia modestius sed mordacius nocens dicit quidem dei filium deum sed non ex patre nobilitatis perpetuitate progenitum fuisseque tempus quando non fuit tertia iudaea est uere caeca quae cum in lege ut dicere solet sua legat ubique duas patris et filii designari personas tamen nunc usque contendit deum filium non habere  quibus omnibus exempla uel ratio quam prosecuturi sumus argumentationis totius uno ictu omnes neruos abscindet quapropter duas esse natiuitates domini nostri iesu christi necessario scire debet populus christianus ne quem patiatur errorem unam qua natus est alteram qua renatus sed sicut est spiritalis prima sine matre ita sine patre secunda carnalis haec miranda inenarrabilis illa propheta dicente natiuitatem autem eius quis enarrabit cur autem sit inenarrabilis patre loquente noscamus dominus ipse nos edocet eructuauit inquit cor meum uerbum bonum et cetera et apud salomonem hactenus dicens ego ex ore altissimi prodiui ante omnem creaturam cum haec ita sint humanitas te uersuta cognosce uel sero et intemperanti linguae silentii frenos impone dementiae genus est inuisibilis incomprehensibilisque uelle opinari secretum eiusque interna discutere cuius extraria nequeat suspicari quia deus hoc est quod est quod uero homo definiendum putauerit non est nam et iohannes apostolus in euangelio quid praedicet fratres accipite in principio inquit erat uerbum et uerbum erat apud deum et deus erat uerbum hoc erat in principio apud deum  admirabilis gratia fratres dilectissimi conspicuae ueritatis quae dum secerni potest tamen sibimet externa esse non potest si enim uerbum in deo est et deus est uerbum et hoc est in quo est  quod est ille qui inest duplex persona duplex uocabulum sed originalis perpetuitatis ac deitatis est una substantia domino ipso dicente ego et pater unum sumus quod non utique sic ait ut in unum duos redigendo confunderet sed ut duorum unam diuinitatis potestatisque esse omnipotentiam nos doceret sequitur ac dicit omnia per ipsum facta sunt ac sine ipso factum est nihil uideamus nunc optime christiane quemadmodum inter patrem filiumque tempus infulcias si enim tempori non sibi debent quod est alter alteri obnoxius procul dubio ut tu uis maior est natura quam deus at cum naturam ex nihilo fecerit christus sit autem ex natura tempus ineptum satis est opus suo praeponere artifici ac per hoc solum interest quod soli se sciunt denique apud esaiam ad filium sic dicit dominus deus sabaoth fatigata est aegyptus et mercatus aethiopum et sabain uiri excelsi ad te transibunt et tui erunt serui et sequentur te alligati compedibus et adorabunt te et in te precabuntur quoniam in te deus est et non est deus alius praeter te  sed et ieremias eodem spiritu loquitur dicens hic est deus noster et non deputabitur deus alius absque ipso qui adinuenit uiam prudentiae et reuelauit eam iacob puero suo et israel dilecto sibi post haec in terris uisus est et cum hominibus conuersatus est qua in specie spiritu sancto loquente noscamus et homo est inquit et quis cognoscit eum si ita est quomodo ergo posset agnosci prodidit esaias his uerbis audite itaque domus dauid non pusillum uobis certamen cum hominibus quoniam deus praestat agonem propter hoc dabit deus uobis signum ecce uirgo in utero accipiet et pariet filium et uocabis nomen eius emmanuel butyrum et mel manducabit priusquam cognoscat puer bonum aut malum quod signum ex prodromi quoque eius designatione dilucidauit alio loco his uerbis ecce mitto angelum meum ante faciem tuam qui praeparabit uiam tuam quis est iste angelus fratres nisi iohannes baptista cuius est praeparatio uox clamantis in deserto parate uiam domini rectas facite semitas dei nostri nunc uideamus quae consequuntur per idem tempus duae cognatae concipiunt una contra spem altera uerbo haec miratur se habere quod nescit laetatur illa quia scit elisabeth sterilis fecunditate tumet feliciter uenter mariae maiestate  illa praeconem portat haec iudicem exsultate feminae promotionemque uestri sexus agnoscite culpa deleta ueteri ecce per uos iungimur caelo anus enim peperit angelum et uirgo deum hic est deus noster qui dignitate interim seposita non tamen potestate amore hominis sui cuius formam fuerat subiturus et creaturam ut angelus homo puer sponsus gigas crucifixus sepultus primogenitus a mortuis diceretur hic est inquam qui in omnibus omnia est quoniam per ipsum et in ipso sunt omnia  nec uos moueat fratres saecularis ac uere puerilis inconsideratorum hominum disputatio qui ideo iustum patiuntur errorem quia christum non ex deo considerant hominem factum sed ex homine deum ceterum si spiritaliter saperent in ipso quod infirmissimum putant hoc potissimum praedicarent etenim uere perfectus deus non esset si esset aliquid quod esse uolens esse non posset denique uultis scire conpendio ueritatem factus est quod non erat nec tamen desiit esse ante quod fuerat  de humilitate sapientes ut uideri uolunt graeciae uiri praeter ceteros curiosi otioso negotio cor suum ultra quam licitum est argumentis insolentibus extulerunt hi cum ascendunt uerbis in caelum cum deum persuadent hoc esse quod uolunt cum adsimulant se nosse rerum naturae secreta cum stellis nomina soli labores inponunt cum errores suos lunari circulo adscribunt cum ingenii sui carmen coli uel maxime cupiunt sic se et alios perdiderunt  nam mutato nomine et cultu quasi promota somniis illas scholares calumnias dei usque ad ecclesiam transmiserunt ut in ipsa quoque si insanire cuiquam libeat deus illi non colendus sit sed quaerendus quod nunc faciunt infideles de quibus scriptura diuina quid pronuntiet audiamus cuius ista sunt uerba deminuerunt ueritates a filiis hominum uana locuti sunt unusquisque ad proximum suum labia dolosa in corde locuti sunt mala disperdat deus uniuersa labia dolosa linguam magniloquam qui dixerunt linguam nostram magnificabimus labia nostra a nobis sunt quis noster dominus est hanc superbiam propheta tumidi cordis euitans sic infit ad dominum domine non est exaltatum cor meum cum scriptum sciat homo uidet in facie deus in corde nonne iniuriosum uel superuacaneum putabitur deo indicare quod nouerit absit indicat ille sed nobis quos cupit quod facit ac praedicat imitari ergo inquit non est exaltatum cor meum docens optimum esse sacrificium deo cor contribulatum quapropter fratres efferendum non est prosperis rebus sed timore dei intra mansuetudinis metas uerecundiae freno cohibendum ut possimus merito mereri scriptura quod dicit proximus est deus contribulatis corde et humiles spiritu saluabit sed et dominus ipse nos pio promisso quid hortetur accipite uenite inquit qui laboratis et onerati estis et ego reficiam uos tollite iugum meum super uos et discite a me quia mitis sum et humilis corde et inuenietis requiem animabus uestris deus  noster fratres humilis corde est et ineffabilis eius illa sapientiae ac uirtutis potestas intra hominem susceptum iacet magis admirabilior quia tantus est et talis et homo curiosus cor suum extollit conaturque eius comprehendere altitudinem cuius non sequitur humilitatem sequitur ac dicit neque elati sunt oculi mei oculorum peior est causa quia exaltatio cordis ad paucos pertinet oculorum elatio ad omnes de quibus iohannes discipulis quid praedicet omnibus est in usu nolite inquit diligere mundum neque ea quae in mundo sunt si quis dilexerit mundum non est caritas patris in eo quoniam omne quod in mundo est concupiscentia carnis est et concupiscentia oculorum et ambitio saeculi his enim auctoribus concipitur his ducibus geritur his ministris impletur quicquid cotidie concupiscentia ambitione auaritia ardet in saeculo quare utraque sunt uana quia et cordis exaltatio nullos fructus inuenit et oculorum extollentia de alio in aliud elata quicquid uiderit mobilitate fugaci statim deperdit dehinc sequitur neque ambulaui in magnis neque in mirabilibus super me magna eloquia dei sunt ipse mirabilis in excelsis cum in periculis esset si in his propheta non ambulet quomodo bonum insuper sibi opus adsignat ab illis recedendo in quibus oportuerat ambulari prioribus fratres posteriora respondent de rebus enim loquitur saecularibus in magnis et mirabilibus se dicit non ambulasse utique non dei sed in illis quae magna ab hominibus hoc putantur in saeculo at cum addidit super me ostendit numquam se elatum fuisse cum posset nulli enim facilius efferuntur nisi quos inopinati honoris culmen extollit  dauid quippe humilis abiectus ignobilis sui iacebat in domo patris oues semper pascendo propemodum peregrinus innocens cum innocentibus deputatus hic placuit deo unctus in regem spiratus in uatem non insolescit in regno obumbrat neminem prophetae terrore iniurias suas non exsequitur regia potestate odientes se diligit inimicis parcit parricidalibus filiis ignoscit persecutorem suum et quod magis est regem aliquotiens a deo in manus traditum sibi mauult semper timere quam occidere inuerso gratus officio deo dei munus retinendo placiturus  rex mansuetus pater pius propheta modestus totum potest a toto dissimulat magnis ac mirabilibus saeculi non mutatur mitem humilemque retinet ubique pastorem post adiecit si non humiliter sentiebam sed exaltaui animam meam uideamus ne forte propheta ipse se inpugnet exaltando animam suam qui cor suum se non exaltasse gloriatur non sibi repugnat sed ostendit animae esse sublimitatem superiora uicisse quia qui se exaltauerit humiliatur et qui se humiliauerit exaltatur animae enim depressio cor elatum est cor cohibitum promotio est animae huius rei testes sunt nobis duo homines propheticum carmen suis actibus exponentes pharisaeus et publicanus dei stantes in templo  pharisaeus insulse manus tendit in caelum quae caedis saepe saepe ministrae sunt rapinarum oculos inpudenter extollit quorum lenocinio mundus in flore est intonat lingua caret quae numquam ueneno serpentis et quod omni est maius insania deo se laudat publicanus autem non membratim deum sed totus exorat quia timore totus est humilis sua peccata contestans secundum domini dictum a quo procedunt uniuersa genera peccatorum pectus crebro percutiens quodam modo cor suum manu uerecunde castigat postulatque tantum ueniam delictorum taciturnitate non uoce quorum quis quid sit consecutus accipite qui totum sibi ipse promiserat inanis qui nihil praesumpsit iustificatus de templo discessit  incipit de baptismo recte sanctissimus dauid ait beati quorum remissae sunt iniquitates et quorum tecta sunt peccata quia beatus esse non potest fratres in prima natiuitate persistens quem aestuantium delictorum fax incensa omnibus momentis exurit qui paedorem sui secum carceris portat qui carnificem sentit antequam uideat qui nomen iudicis pertimescit qui sicunde susurrus ingruerit se quaeri se aestimat inueniri cui securitatis profectus est nullus etiam si contingat ei accusatore carere teste conscio cum se ipso carere non possit quia uiolentior omni tortore conscientia numquam suum deserit peccatorem  in hoc reatu fratres usque nunc fuistis sed fortiter examinati estis sed ut indulgentiam perciperetis pro uobis bene uigilastis optime estis auditi nouum iudicii genus in quo reus si excusauerit crimen damnatur absoluitur si fatetur o magna potestas magna peritia magna pietas iudicis nostri a quo uniuersi generis peccatores ut possint beate uiuere puniri festinant descendit quippe gladius pius in uiscera peccatoris et uno eodemque ictu incolumi corporis manente materia interficit hominem ueterem creat nouum sacri gurgitis elemento sepelit et cum omnium aquarum natura sit talis ut cum in profundum homines susceperit uiuos euomat mortuos aqua nostra suscipit mortuos et euomit uiuos ex animalibus ueros homines factos ex hominibus in angelos transituros si prouectus aetatis eorum infantiam non mutauerit  incipit tractatus de esaia propheta quod pro ueteri uinea quae a domino in aegypto fuerat instituta postulabat ad tempus nouellae profecisse inscriptio ipsa tituli psalmi lecti declarat sic enim se habet in finem pro his qui immutabuntur iudaicus etenim populus qui prior uinea dei dictus est floruit quidem sed infeliciter flore discusso nullos potuit fructus afferre denique pro fructibus spinas generauit pro uua labruscam cuius abhorrens infelicitatem dominus rei aliam sibi id est populi nostri sua pro uoluntate plantauit in quam omnis fructus propheticus decucurrit hic mihi rustico uestro beatissimi ignoscite agricultores si quid uestrae sollertiae uineae in ratione reddenda ignauia nostra detraxerit igitur ut optime saepe recolitis mensura seruata amputatur in surculum palmes in scrobem dimittitur ut animatus ibidem genitalis humoris manente semper secum substantia nutriatur auxiliare illi necessario iungitur lignum cuius tutela defensus sese sustollat at ubi adoleuerit in uitem perfectam ad iugumque peruenerit eius omnes crines luxuriosi falce tonduntur pura materia tabulatis infertur nodis adstringitur ne a ligno quo portatur uel cuius adminiculo uel ducatu in uberes fructus longius inuitata producitur ui aliqua separetur  tum solemniter plorans clementer imbre suo rorat conceptaque musti felicibus lacrimis fluenta denuntiat statim oculis apertis folia radiata procedunt quibus subiecti ac se commendantes sequaces fructus adridunt quos solis ardores pluuiae uentique exercendo prouehunt ad maturitatemque perducunt at ubi uindemiae uenerit tempus decore dissipato passim uua detrahitur in torcularique operariorum pedibus subiecta calcatur prelo premitur duabusque tabulis uehementer urguetur donec omnis dulcedo medullitus exigatur sicque pretiosum fluentum a suis calcatoribus et bibitur et patris familias cellis uinariis infertur ut melius ueterescendo reddatur  quantum spiritaliter mediocritas nostra conicere potest computatus ad mensuram palmes competens intellegitur legitimo examinis numero examinatus scrobem fontem sacrum debemus accipere qui uera sarmenta homines suscipit mortuos et inspiratos aqua caelesti mox efficit uiuos lignum auxiliare quo tenditur uel portatur crucis est dominicae signum sine quo uiuere immortalitatemque apprehendere in toto non potest christianus quod tabulatis infertur caelestis uiae uitaeque altitudo monstratur  ligaturis adstringitur cum renuntians saeculo sponsione facta spiritaliter sacris interrogationibus obligatur luxuriosi crines falce tonduntur id est omnia omnino peccata baptismate spiritusque sancti uigore amputantur plorat feliciter uitis purgata materia de homine loto felicius manant doctrinae caelestis diuina fluenta ruptis oculis id est spiritaliter patefactis praecedentibus foliis fructus sequela sese commendat similiter christianus monitis diuinis praecinentibus obsecundando in quibus aeternae fructus est uitae et defenditur pariter et nutritur  ad iugum peruenit cum praerogata omni facultate pauperibus crucem suam portans consummata omni iustitia expeditior sequitur christum ui tempestatis solis atque imbris ad maturitatem cogitur et iustus temptationibus crebris magnis ac uariis perducitur ad coronam at ubi uindemiae uenerit tempus id est persecutionis dies passim uuae diripiuntur id est inconsiderate sanctis hominibus uiolenta infertur manus ad torcular conportantur id est ad supplicii locum deducuntur ab operariis ibidem conculcantur hoc est summa cum contumelia a persecutoribus illusi iugulantur  sucus earum in ultimo preli pondere duabusque tabulis exsiccatur similiter iudicii die a christo secundum tabulas legis confessorum sanguinis uindicta usque ad ultimum quadrantem exigitur calcatores de eodem musto bibunt et persecutores saepe credentes in christum calicem pretiosum quem paulo ante calcando fuderant gustant aliqui etiam bibunt mustum patris familias cellae reconditur ut pretiosius transfretatione reddatur et martyr dominicae habitationis in recondita adsumitur ut ibidem ex homine in angelum transfusus aeternae uitae beatitudine glorietur  de natiuitate domini et maiestate secundum quod deus suos promiserat per prophetas filium suum saluatorem generi humano se esse missurum commodum tempore maturo diuinitatis interim dignitate deposita non tamen potestate caelo egressus metatura praedicta sacrario templi uirginalis hospes pudicus inlabitur ibidemque qualis uelit esse disponit immo quod iam olim disposuerat complendum latenter adsumit namque requiescit libens florentissimo in domicilio castitatis et in uisceribus sacrae uirginis comparat sibi corpus suo iudicio nasciturus in hominem coaptatus integumento carnis includitur deus humanamque uitam mutuatur de tempore qui praestat temporibus aeternitatem  mira res concipit maria de ipso quem parit tumet uterus maiestate non semine capitque uirgo quem mundus mundique non capit plenitudo interea promouent suum membra factorem et opus sui figura uestit artificem parturit maria non dolore sed gaudio nascitur sine patre filius non totus matris sibi debens quod conceptus est donans matri quod natus quae principaliter stupet talem sibi filium prouenisse qui ex se natus non crederetur nisi sicut fuit uirgo incorrupta post conceptum permaneret talis quoque post partum o noua ratio amore imaginis suae coactus in infantem uagit deus patiturque se pannis alligari qui totius orbis debita uenerat soluturus in stabuli praesaepe deponitur populorum pastorem pabulumque se esse contestans subicit se gradibus aetatis cuius aeternitas in se non admittit aetatem totum contra conscientiam suam ut homo infirmus patitur ut homini mortis lege consumpto inmortalitas tribuatur haec est enim potestas dei ut saluo quod est possit esse quod non est  hic est deus noster aeterni dei coaeternus filius hic et homo et deus quia inter patrem hominesque adstitit medius probans infirmitatibus carnem et uirtutibus maiestatem hic sol noster sol uerus qui clarissimos ignes mundi germanos astrorumque candentium polorum claritatis suae de plenitudine accendit hic qui semel occidit et ortus est rursum  numquam repetiturus occasum hic inquam quem duodecim radiorum id est apostolorum duodecim corona circumdat quem per ambitum totius orbis non muta quattuor animalia sed salutiferis praedicationibus quattuor circumferunt euangelia cuius quam uim habeat amictus et currus his uerbis propheta testatur deus sicut ignis ueniet et sicut procella currus eius retribuere in ira uindictam  tractatus paschae magnificus fratres dilectissimi saeculorum pater adest dies omni genere fructuum fetibus pollens diuite sinu momentis quibus uelis quattuor temporum munera expungens denique competentibus nostris finitur hiems hodie peccatorum oleo confecto laetabuntur hodie eos etiam uer arridens diuersos in flores diuerso charismate redditurum cum salubri unda perfusi limpidae aestatis messe gaudentes panem nouum coeperint manducare quos autumnale quoque non morabitur mustum quo repleti inebriatique feliciter spiritus sancti calore feruebunt qui ut numquam refrigescat in omnibus nobis praestabit deus pater omnipotens  tractatus paschae uel inuitatio fontis eia fratres quos beatae sitis exoptatus ardor incendit cupiditate ac uelocitate ceruina lacteum genitalis fontis ad laticem conuolate fortiter bibite ut semper uobis aqua sufficiat hoc principaliter scientes quia hanc nec effundere licitum est nec rursus haurire  item inuitatio fontis exsulta christiane et deum fortiter time diaboli si uis incendia non timere ecce pueri sacramento muniti tres numero sed una uirtute anhelantibus flammis camino rugiente non laeduntur incensi hymnum canunt barbarum regem fidei tenacitate confundunt uindicantur de incensoribus suis deum uident mors transit in uitam metus in gloriam sic quis non optet ardere  tractatus de exodo tempus non sinit imagini reddere ueritatem uerum tamen iudaee quid designatione tui criminis gratularis in aegypto seruis diu non necessitate sed merito ereptus es inde non tua euasisti uirtute columna nubis te deduxit per diem ut ostenderet caecum ignis columna per noctem ut significaret arsurum angelus tua castra praecedit necubi crimen excuses per mare ambulas ueloces pedes tuos ad effundendum sanguinem dextra laeuaque in se refugiens unda testatur denique eremo exciperis quo te nunc peruenisse cognoscis ubi sane ad hoc aquam de petra bibisti manna de caelo gustasti ut scires miser quid fueras perditurus  de die paschae iudaeos non tantum legitimum pascha celebrare non posse sed religionis diuinae prorsus nihil retinere paucis accipite salomonis templum de quo praesumebant cecidit altaria dei ipsi euerterunt lex et prophetae usque ad iohannem sacerdotibus eorum luctus indicitur immolatio aufertur cessat unguentum circumcisio uacuatur sabbatum denotatur neomeniae et dies festi odio habentur potiuntur eorum romani regno nihil ut arbitror illis restitit proprium nisi quod agno salutari neglecto ingrati uiles agnos cum amaritudine homines amari manducant  tractatus danielis in pascha non hodie mihi ad uos sermo est fratres carissimi de humanis gestis aut meritis nec daniel inducitur inter frementium leonum rabidos rictus intrepidus caelesti prandio satur nec ionas inter aestuantes procellas sollicitique maris fluctus insanos tutior piscis aluo quam alueo nauis nec tres pueri quo ardere putabantur incendio de suis incensoribus uindicati sed de domino nostro quem pro nefas uenerantur externi si tamen dicendum est sui carpunt  sane nullis argumentis armatus quibus illi libenter utuntur qui aduersus ueritatem falsa componunt sed caelestibus testimoniis multis manifestis ac puris ut docti probent minus instructi sese confirment rudes discant ipsique qui blasphemare nituntur salutis suae bono uel sero si potest fieri resipiscant  item de die paschae sempiterni currus auriga teretis metae sua replicans complicando gyro solemni uestigia dies salutaris aduenit idem sibi successor idemque decessor longaeua semper aetate nouellus anni parens annique progenies antecedit quae sequitur tempora et ut saecula colligenda disseminet parit sibi de fine principium  hic est quo similiter uerum tamen semel amore hominis sui eius artifex deus et dominus noster occidit et exortus est rursum numquam sane repetiturus occasum hic inquam quo ferales diruptae sunt tenebrae quo mors subacta est quo homines quos susceperant mortuos refundere inferi coacti sunt uiuos quem ut semper et ubique aucti fide numero caritate nostris cum fratribus celebremus praestabit deus pater omnipotens  item de die paschae quam diu iudaee bruti cordis necdum discutis tenebras sacraeque legis oracula iam in christo completa nec probando cognoscis uerumtamen pro tuo sensu si uis pascha legitimum celebrare agnus requirendus est tibi sicut praeceptum est ex agnis et haedis discordi natura commissus quem in gregibus pecuinis ipsi tui non inuenere maiores atque utinam tu inuenias dignus es enim immolatione tali qui salutem tuam in incerti pecoris sitam uisceribus opinaris  sane quod passim multos occidis edacitatis est tuae quod diuersis in locis uanitatis quod cum amaritudine comedis infelicitatis taceo quod commemoratio est ingrati non remedium sacrificium quod ipse reprobat fieri qui praecepit hoc solum dico imple uel in ceteris legem sicut scriptum est praecinge lumbos tuos indue pedibus calceamenta arripe baculum manu in eremum proficiscere si tuos uis imitari maiores  tractatus de esaia iudaicum populum uniuersum salutis suae amisisse praesidium diuini carminis textus ostendit in quo eum non seueritas apud omnes condemnat fratres uenerandi sed pietas neque enim potest de quoquam bene mereri quem pater patientissimus et clementissimus abdicauerit et quidem non accusatione sed probatione conuictum denique iniuriae suae testes citat caelum terramque terram in qua uniuersa geruntur caelum sub quo geruntur filios appellat ut exaggeret crimen exaltatos ut ingratos ostendat bouem illis asinumque praeponit ut grauius possint si resipiscant comparatione torqueri quam poena  tractatus danielis tres hebraei uenerabilis numeri sacramento muniti aetate teneri sed fidei soliditate robusti supplicio suffragante gloriosi amore diuinae religionis regis adorare imaginem contempserunt utpote qui ipsum contempserunt regem qui ira sufflatus solito septies amplius caminum iussit incendi ac ne quid immanitati saeuientis deesse uideretur pice et stuppa armatum citatur incendium aestuantibus globis erubescit quoque ipsum alienis ignibus caelum illo praecipitantur insontes ibidemque propter quem praecipitantur inueniunt denique excipiuntur non flamma sed rore dei dignatione non poena o felix supplicium quod incolumitate superante inmortalitas prosequitur et corona  de baptismo exsultate fratres quos sua parturit fides qui mundi huius fugientes insidias reatum uulnera ac mortem paternae inplorastis auxilium maiestatis omnique non pedum uelocitate sed mentis pii fontis ad gurgitem conuolate uos constanter inmergite saluo salutis statu ueteris hominis uestri felici morte uicturi  item tractatus de baptismo exsultemus fratres in christo triumphatorique perpetuo hymnis citharis tympanis canticis gratiam referamus qui nobis promissa perpetuans pia sanctione ut aiunt claues uere aureas misit et quidem non illas quae maligno beneficio crimina excipiunt quae corpori parcunt animam liberare non possunt quae peccata cum dissimulando praetereunt non adimunt sed accludunt quae reum qualem inuenerint talem quoque dimittunt quae in pari causa ipsi praestatori nihil prodesse possunt at uero nostrae aceruatim absoluunt quicquid inuenerint nec aliquid subsiciui esse patiuntur sed pectorum aperiunt cuncta penetralia diligenter uniuersa crimina expellunt ac rursus diligenter accludunt ne quid illo uel friuolum inde quod excluditur reuertatur  mira ratio mira beatitudo saluo reo punitur reatus in reo integroque statu moritur in homine propter quod homo fuerat moriturus inde est quod nostra non habet necessaria tormenta confessio quod sine sudore tortoris facinora sua sponte reus ut fiat innocens confitetur pretiosa indulgentia est fratres quae et ueniam praestat et medicinam ceterum qui parcit uenefico homicidae adultero incestatori sacrilego nisi eius curauerit mentem non uideo quid illi praestiterit  o liberatoris nostri profunda prouidentia o praestantia singularis o dulcis sententia o damnatio necessaria homo iugulatur ut uiuat percussor percussorisque non cernitur gladius percussi non hiat uulnus non defluit sanguis non decolor color est ipse est et tamen ipse non est uetus quidem uidetur domicilium sed nouus est inquilinus mutatione morum natiuitatis suae nobilitatem incredulis uariis uirtutibus monstrans cuius sanctionem uestrae aetatis omni curriculo manente in sua semper infantia custodite ac fortiter praecauete ne primi hominis quondam uestri umquam memoriam recolatis  tractatus paschae iudaeos legitimum pascha celebrare non posse periti legis deo ipso loquente cognoscite a quo appellatur synagoga spelunca latronum sacerdotalis cathedra pestilentia sacrificium canina mactatio ieiunia odium populus progenies uiperarum post haec quid praesumant aestimare non possum homines qui salutem suam in pecorum morte constituunt cum deus posteaquam de aegypto egressi sunt ubi imaginarium pascha gesserunt dicat plenus sum holocaustomatis arietum et pinguamine agnorum quis enim haec exquisiuit de manibus uestris  utique fratres incunctanter eis ademit pascha qui id per quod ab eis pascha geritur reprobauit at imaginem colunt nec ipsam quidem quia falso colit imaginem qui eius non diligit ueritatem sane hoc solum competenter gerunt innocentes quod agnos passim quasi lupi rapaces occidunt  tractatus diei paschae cuius supra sicut lectio diuina testatur in aegypto a pharaone populoque eius israel dei populus captiuitatis ingenti iugo acerrime premebatur hunc deus praecipit proficisci duce moyseo uidelicet et aaron iter demonstrante nubis columna per diem eadem ignis quoque per noctem finditur mare et dextra laeuaque in abruptum digestis aggeribus stupens unda solidatur dei populus nauigat plantis mira res iter eius barbaris uehementer urguentibus nec eques potest sequi nec nauis maria cum mulieribus tympanum quatit hymnus canitur dei populus liberatur resolutisque undis uia cum persecutore deletur quantum spiritaliter intellegi datur aegyptus mundus est iste pharao cum populo suo diabolus et spiritus omnis iniquitatis israel populus christianus qui proficisci iubetur ut ad futura contendat moyses et aaron per id quod erant sacerdotium per suum numerum demonstrabant duorum testamentorum sacramentum columna uiam demonstrans christus est dominus quod duplicem nubis et ignis imaginem gerit iudicia duo designat unum aquae quod gestum est ignis alterum quod futurum  mare fontem sacrum debemus accipere in quo quibus aquis dei serui liberantur iisdem qui non fugiunt sed portant peccata delentur maria quae cum mulieribus tympanum quatit typus ecclesiae fuit quae cum omnibus ecclesiis quas peperit hymnum canens et pectoris uerum tympanum quatiens populum christianum ducit non in eremum sed ad caelum  tractatus danielis in pascha euigila christiane omnique saecularis somni torpore discusso apertis auribus cordis a pueris disce uirtutem sed uide ne aestimes falsum quod eis cessit incendium ueritatem ratio protestatur qui nunc in se credentes baptizat spiritu sancto et igni ipse tunc quoque numero suae adfuit trinitatis denique rem sacramento gestam esse cognosce in caminum missi ut submersi sunt flammis statim sibilo roris incendia temperantur mors refugiens mutat officium incensores cremantur incensis hymnum canentibus flamma blanditur deus a creatura uniuersa benedicitur in tribus una mens una uirtus unus triumphus exsultat melioratur uita supplicio rex non inuiderat pueris si non eos praecepisset ardere  inuitatio fontis cuius supra eia quid statis fratres uestram quos per fidem genitalis unda concepit per sacramenta iam parturit ad desiderata quantocius festinate solemnis hymnus ecce iam canitur ecce mox infantum dulcis uagitus auditur ecce parientis uno de uentre clarissima turba procedit noua res ut iure spiritali unusquisque nascatur ultro currite ad matrem quae tunc non laborat si quos parit numerare non possit intrate ergo intrate felices omnes simul subito futuri lactantes  tractatus paschalis saluete hodie nati fratres in christo acceptaeque indulgentiae regale beneficium diligenter fortiter ac fideliter custodite etenim uester contractus omnis ablatus est securi gaudete nihil saeculo iam debetis ecce nullum pondus stridor nullus est mundanarum uestris in ceruicibus catenarum uinculis nullis impeditae sunt manus nullis pedes onerati compedibus non uos ullus terror exagitat non ullae sordes obfuscant qui conscium timebatis conscientiam non timetis uetus enim homo uester feliciter condemnatus est ut absolueretur sacri gurgitis unda sepultus ut sepulcri nido uiuificatus resurrectionis iura gustaret o magna prouidentia dei nostri o bonae matris caritas pura diuersos genere sexu aetate condicione suscipiens necat odio criminum ut nouerca pia seruat ut mater necatosque non ante uiuificat antequam omne uirus uetustatis exstinguat ne quid adulterum pariat ac ne quem plus amare uideatur aut minus unam natiuitatem unum lac unum stipendium unam spiritus sancti praestat omnibus dignitatem quam speciosum est fratres quamque salutare quem paulo ante ridiculo habueris admirari cuius exsecratus sis corruptelam optes imitari uirtutem quem cupidum semper horrueris stupeas passim in pauperes et egenos sua bona uniuersa fundentem postremo quem noueris idolatriae fanum gaudeas dei templum itaque beatus est semper qui meminit quod renatus sit beatior qui non meminerit quid fuit antequam renatus sit beatissimus qui infantiam suam prouectu temporis non mutauerit  de genesi cuius supra nihil est fratres dilectissimi ante omnia homini nato tam necessarium atque conueniens quam ut se ipsum nouerit etenim genus insaniae est eum rationem secreti naturae disquirere qui uitae suae non possit reddere non enim elementa pulchrius aut uerius uerbis humanis asseri possunt quam a deo facta sunt uel uidentur itaque quod ad nos pertinet uideamus quid sit quod deus ait faciamus hominem ad imaginem et similitudinem nostram et fecit inquit deus hominem ad imaginem et similitudinem dei et alio loco dicat ego sum qui sum et non demutor cum hoc ita sit homo quemadmodum dei imaginem portat cuius uultus omni conuersioni subiectus momentis omnibus inmutatur labore aetate languore gaudio tristitudine nunc macie deformis nunc enormis pinguedine usque adeo incertus ut idem in duobus per orbem totum non possit inueniri terrarum  igitur in deum cum haec non incidant ergo dei imaginem non habemus absit fratres habemus plane et quidem manifestam ex eo ipso quod non est portantibus nota incomprehensibilis enim dei imago inuisibilis sit necesse est denique oculis non est subiecta mortalibus nam neque cum ingreditur corpus neque cum de corpore egreditur a quoquam conspicari potest tantumque potestatis habet ut cum sui domicilii saepto teneatur tamen quicquid uoluerit omnibus momentis illustret non ergo carnale hoc indumentum imaginem dei debemus accipere sed caelestis hominis spiritalem quam nobis plenitudinis suae pio de fonte largitur quam rationem paulus euidenter prodidit dicens quemadmodum portauimus imaginem eius qui de limo est portemus et eius imaginem qui de caelo est quam qui sancte portauerint sicut apostoli omnesque iusti non tantum imaginem sed ipsum deum quoque portabunt sicut et scriptum est uos estis templum dei et spiritus dei habitat in uobis 