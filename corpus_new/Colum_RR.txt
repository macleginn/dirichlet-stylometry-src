de re rustica rei rusticae liber primus liber primus haec continet i praecepta quae sequantur qui rusticari uelint ii qualiter dispositus fundus maxime probetur iii quae praecipue inspiciendo agro antequam ematur notanda sint iiii de salubritate regionum u de aqua ui de positione uillae uii de officiis patris familiae  uiii de pecore et pecorum magistris uiiii qualis corporaturae mancipia cuique operi contribuenda sint  praefatio saepe numero ciuitatis nostrae principes audio culpantis modo agrorum infecunditatem modo caeli per multa iam tempora noxiam frugibus intemperiem quosdam etiam praedictas querimonias uelut ratione certa mitigantis quod existiment ubertate nimia prioris aeui defatigatum et effetum solum nequire pristina benignitate praebere mortalibus alimenta quas ego causas p siluine procul a ueritate abesse certum habeo quod neque fas est existimare rerum naturam quam primus ille mundi genitor perpetua fecunditate donauit quasi quodam morbo sterilitate adfectam neque prudentis est credere tellurem quae diuinam et aeternam iuuentam sortita communis omnium parens dicta sit quia et cuncta peperit semper et deinceps paritura sit uelut hominem consenuisse nec post haec reor uiolentia caeli nobis ista sed nostro potius accidere uitio qui rem rusticam pessimo cuique seruorum uelut carnifici noxae dedimus quam maiorum nostrorum optimus quisque et optime tractauerat atque ego satis mirari non possum quid ita dicendi cupidi seligant oratorem cuius imitentur eloquentiam mensurarum et numerorum modum rimantes placitae disciplinae consectentur magistrum uocis et cantus modulatorem nec minus corporis gesticulatorem scrupulosissime requirant saltationis ac musicae rationis studiosi iam qui aedificare uelint fabros et architectos aduocent qui nauigia  mari concredere gubernandi peritos qui bella moliri ar                                          morum et militiae gnaros et ne singula persequar ei studio quod quis agere uelit consultissimum rectorem adhibeat denique animi sibi quisque formatorem praeceptoremque uirtutis e coetu sapientium arcessat sola res rustica quae sine dubitatione proxima et quasi consanguinea sapientiae est tam discentibus egeat quam magistris adhuc enim scholas rhetorum et ut dixi geometrarum musicorumque uel quod magis mirandum est contemptissimorum uitiorum officinas gulosius condiendi cibos et luxuriosius fericula struendi capitumque et capillorum concinnatores non solum esse audiui sed et ipse uidi agricolationis neque doctores qui se profiterentur neque discipulos cognoui cum etiam si praedictarum artium professoribus ciuitas egeret tamen sicut apud priscos florere posset res publicanam sine ludicris artibus atque etiam sine causidicis olim satis felices fuerunt futuraeque sunt urbes at sine agri cultoribus nec consistere mortalis nec ali posse manifestum est quo magis prodigio simile est quod accidit ut res corporibus nostris uitaeque utilitati maxime conueniens minimam usque in hoc tempus consummationem haberet idque sperneretur genus amplificandi relinquendique patrimonii quod omni crimine caret nam cetera diuersa et quasi repugnantia dissident a iustitia nisi aequius existimamus cepisse praedam ex militia quae nobis nihil sine sanguine et cladibus alienis adfert an bellum per obsessa maris et negotiationis alea sit optabilior ut rupto naturae foedere  terrestre animal homo uentorum et maris obiectus irae fluctibus pendeat semperque ritu uolucrum longinqui littoris peregrinus ignotum pererret orbem an faeneratio probabilior sit etiam his inuisa quibus succurrere uidetur sed ne caninum quidem sicut dixere ueteres studium praestantius locupletissimum quemque adlatrandi et contra innocentis ac pro nocentibus neglectum a maioribus a nobis etiam concessum intra moenia et in ipso foro latrocinium an honestius duxerim mercennarii salutatoris mendacissimum aucupium circumuolitantis limina potentiorum somnumque regis sui rumoribus augurantis neque enim roganti quid agatur intus respondere serui dignantur an putem fortunatius a catenato repulsum ianitore saepe nocte sera foribus ingratis adiacere miserrimoque famulatu per dedecus fascium decus et imperium profuso tamen patrimonio mercari nam nec gratuita seruitute sed donis rependitur honor quae si et ipsa et eorum similia bonis fugienda sunt superest ut dixi unum genus liberale et ingenuum rei familiaris augendae quod ex agricolatione contingit cuius praecepta si uel temere ab indoctis dum tamen agrorum possessoribus antiquo more administrarentur minus iacturae paterentur res rusticae nam industria dominorum cum ignorantiae detrimentis multa pensaret nec quorum commodum ageretur tota uita uellent inprudentes negotii sui conspici eoque discendi cupidiores agricolationem pernoscerent nunc et ipsi praedia  nostra colere dedignamur et nullius momenti ducimus peritissimum quemque uilicum facere uel si nescium certe uigoris experrecti quo celerius quod ignoret addiscat sed siue fundum locuples mercatus est e turba pedisequorum lecticariorumque defectissimum annis et uiribus in agrum relegat cum istud opus non solum scientiam sed et uiridem aetatem cum robore corporis ad labores sufferendos desideret siue mediarum facultatium dominus ex mercennariis aliquem iam recusantem cotidianum illud tributum quia uectigali esse non posset ignarum rei cui praefuturus est magistrum fieri iubet quae cum animaduertam saepe mecum retractans ac recogitans quam turpi consensu deserta exoleuerit disciplina ruris uereor ne flagitiosa et quodam modo pudenda ingenuis aut inhonesta sit uerum cum conplurimis monumentis scriptorum admonear apud antiquos nostros fuisse gloriae curam rusticationis ex qua quinctius cincinnatus obsessi consulis et exercitus liberator ab aratro uocatus ad dictaturam uenerit ac rursus fascibus depositis quos festinantius uictor reddiderat quam sumpserat imperator ad eosdem iuuencos et quattuor iugerum auitum herediolum redierit itemque c fabricius et curius dentatus alter pyrrho finibus italiae pulso domitis alter sabinis accepta quae uiritim diuidebantur captiui agri septem iugera non minus industrie coluerit quam fortiter armis  quaesierat et ne singulos intempestiue nunc persequar cum tot alios romani generis intuear memorabiles duces hoc semper duplici studio floruisse uel defendendi uel colendi patrios quaesitosue finis intellego luxuriae et deliciis nostris pristinum morem uirilemque uitam displicuisse omnes enim sicut m uarro iam temporibus auorum conquestus est patres familiae falce et aratro relictis intra murum correpsimus et in circis potius ac theatris quam in segetibus ac uineis manus mouemus adtonitique miramur gestus effeminatorum quod a natura sexum uiris denegatum muliebri motu mentiantur decipiantque oculos spectantium mox deinde ut apti ueniamus ad ganeas cotidianam cruditatem lactucis excoquimus et exusto sudore sitim quaerimus noctesque libidinibus et ebrietatibus dies ludo uel somno consumimus ac nosmet ipsos ducimus fortunatos quod nec orientem solem uidimus nec occidentem itaque istam uitam socordem persequitur ualetudo nam sic iuuenum corpora fluxa et resoluta sunt ut nihil mors mutatura uideatur at me hercules uera illa romuli proles adsiduis uenatibus nec minus agrestibus operibus exercitata firmissimis praeualuit corporibus ac militiam belli cum res postulauit facile sustinuit durata pacis laboribus semperque rusticam plebem praeposuit urbanae ut enim qui in uillis intra consaepta morarentur quam qui foris terram molirentur ignauiores habitos sic eos qui sub umbra ciuitatis intra moenia desides cunctaren  tur quam qui rura colerent administrarentue opera colonorum segniores uisos nundinarum etiam conuentus manifestum est propterea usurpatos ut nonis tantummodo diebus urbanae res agerentur reliquis administrarentur rusticae illis enim temporibus ut ante iam diximus proceres ciuitatis in agris morabantur et cum consilium publicum desiderabatur a uillis arcessiebantur in senatum ex quo qui eos euocabant uiatores nominati sunt isque mos dum seruatus est perseuerantissimo colendorum agrorum studio ueteres illi sabini quirites atauique romani quamquam inter ferrum et ignes hosticisque incursionibus uastatas fruges largius tamen condidere quam nos quibus diuturna permittente pace prolatare licuit rem rusticam itaque in hoc latio et saturnia terra ubi di fructus agrorum progeniem suam docuerant ibi nunc ad hastam locamus ut nobis ex transmarinis prouinciis aduehatur frumentum ne fame laboremus et uindemias condimus ex insulis cycladibus ac regionibus baeticis gallicisque nec mirum cum sit publice concepta et confirmata iam uulgaris existimatio rem rusticam sordidum opus et id esse negotium quod nullius egeat magisterio praeceptoue at ego cum aut magnitudinem totius rei quasi quandam uastitatem corporis aut partium eius uelut singulorum membrorum subtilitatem dispicio uereor ne supremus ante me dies occupet quam uniuersam disciplinam ruris possim cognoscere nam qui  se in hac scientia perfectum uolet profiteri sit oportet rerum naturae sagacissimus declinationum mundi non ignarus ut exploratum habeat quid cuique plagae conueniat quid repugnet siderum ortus et occasus memoria repetat ne imbribus uentisque inminentibus opera inchoet laboremque frustretur caeli et anni praesentis mores intueatur neque enim semper eundem uelut ex praescripto habitum gerunt nec omnibus annis eodem uultu uenit aestas aut hiems nec pluuium semper est uer aut umidum autumnum quae praenoscere sine lumine animi et sine exquisitissimis disciplinis non quemquam posse crediderim iam ipsa terrae uarietas et cuiusque soli habitus quid nobis neget quid promittat paucorum est discernere contemplatio uero                                         cunctarum in ea disciplina partium quanto cuique contigit ut et segetum arationumque perciperet usum et uarias dissimillimasque terrarum species pernosceretquarum non nullae colore non nullae qualitate fallunt atque in aliis regionibus nigra terra quam pullam uocant ut in campania est laudabilis in his pinguis lubrica melius respondet quibusdam sicut in africa numidiaque putres harenae fecunditate uel robustissimum solum uincunt in asia mysiaque densa et glutinosa terra maxime exuberat atque in his ipsis haberet cognitum quid recusaret collis quid campestris positio quid cultus quid siluestris ager quid umidus et graminosus quid siccus et spurcus rationem quoque dispiceret et in arboribus uineisque quarum infinita sunt genera conserendis ac tuendis et in pecoribus  parandis conseruandisque quoniam et hanc adsciuimus quasi agri culturae partem cum separata sit ab agricolatione pastoralis scientia nec ea tamen simplex quippe aliud exigit equinum atque aliud bubulum armentum aliud pecus ouillum et in eo ipso dissimilem rationem postulat tarentinum atque hirtum aliud caprinum et id ipsum aliter curatur mutilum et raripilum aliter cornutum et saetosum quale est in cilicia porculatoris uero et subulci diuersa professio diuersae pastiones nec eundem glabrae sues densaeque caeli statum nec eandem educationem cultumue quaerunt et ut a pecoribus recedam quorum in parte auium cohortalium et apium cura posita est quis tanti studii fuit ut super ista quae enumerauimus tot nosset species insitionum tot putationum tot pomorum holerumque cultus exerceret tot generibus ficorum sicut rosariis inpenderet curam cum a plerisque etiam maiora neglegantur quamquam et ista iam non minima uectigalia multis esse coeperint nam prata et salicta genistaeque et harundines quamuis tenuem nihilo minus aliquam desiderant industriam post hanc tam multarum tamque multiplicium rerum praedicationem non me praeterit si quem desideramus agricolam quemque describemus exegero a participibus agrestium operum tardatum iri studia discentium qui tam uariae tamque uastae scientiae desperatione conterriti nolent experiri quod se consequi posse diffident uerum tamen  quod in oratore iam m tullius rectissime dixit par est eos qui generi humano res utilissimas conquirere et perpensas exploratasque memoriae tradere concupierint cuncta temptare nec si uel illa praestantis ingenii uis uel inclytarum artium defecerit instrumentum confestim debemus ad otium et inertiam deuolui sed quod sapienter sperauerimus perseueranter consectari summum enim columen adfectantes satis honeste uel in secundo fastigio conspiciemur an latiae musae non solos adytis suis accium et uergilium recepere sed eorum et proximis et procul a secundis sacras concessere sedes nec brutum aut caelium pollionemue cum messala et caluo deterruere ab eloquentiae studio fulmina illa ciceronis nam neque ipse cicero territus cesserat tonantibus demostheni platonique nec parens eloquentiae deus ille maeonius uastissimis fluminibus facundiae suae posteritatis studia restinxerat ac ne minoris quidem famae opifices per tot iam saecula uidemus laborem suum destituisse qui protogenen apellenque cum parrhasio mirati sunt nec pulchritudine iouis olympii mineruaeque phidiacae sequentis aetatis adtonitos piguit experiri bryaxin lysippum praxitelen polycletum quid efficere aut quo usque progredi possent sed in omni genere scientiae et summis admiratio ueneratioque et inferioribus merita laus contigit accedit huc quod illi quem nos perfectum esse uolumus agricolam si quidem artis consummatae sit et in uniuersa  rerum natura sagacitatem democriti uel pythagorae fuerit consecutus et in motibus astrorum uentorumque metonis prouidentiam uel eudoxi et in pecoris cultu doctrinam chironis ac melampodis et in agrorum solique molitione triptolemi aut aristaei prudentiam multum tamen profecerit si usu tremelios sasernasque et stolones nostros aequauerit potest enim nec subtilissima nec rursus quod aiunt pingui minerua res agrestis administrari nam illud procul uero est quod plerique crediderunt facillimam esse nec ullius acuminis rusticationem de cuius uniuersitate nihil adtinet plura nunc disserere quoniam quidem cunctae partes eius destinatis aliquot uoluminibus explicandae sunt quas ordine suo tunc demum persequar cum praefatus fuero quae reor ad uniuersam disciplinam maxime pertinere  praecepta quae sequantur qui rusticari uelint qui studium agricolationi dederit antiquissima sciat haec sibi aduocanda prudentiam rei facultatem inpendendi uoluntatem agendi nam is demum cultissimum rus habebit ut ait tremelius qui et colere sciet et poterit et uolet neque enim scire aut uelle cuiquam satis fuerit sine sumptibus quos exigunt opera nec rursus faciendi aut inpendendi uoluntas profuerit sine arte quia caput est in omni negotio nosse quid agendum sit maximeque in agri cultura in qua uoluntas facultasque citra scientiam saepe magnam dominis adferunt iacturam cum inprudenter facta opera frustrantur inpensas itaque diligens pater familiae cui cordi est ex agri cultu certam sequi rationem rei familiaris augendae maxime curabit ut et aetatis suae prudentissimos agricolas de quaque re consulat et commentarios antiquorum sedulo scrutetur atque aestimet quid eorum quisque senserit quid praeceperit an uniuersa quae maiores prodiderunt huius temporis culturae respondeant an aliqua dissonent multos enim tam memorabiles auctores conperi persuasum habere longo aeui situ qualitatem caeli statumque mutari eorumque consultissimum astrologiae professorem hipparchum prodidisse tempus fore quo cardines mundi  loco mouerentur idque etiam non spernendus auctor rei rusticae saserna uidetur adcredidisse nam eo libro quem de agri cultura scriptum reliquit mutatum caeli situm sic conligit quod quae regiones antea propter hiemis adsiduam uiolentiam nullam stirpem uitis aut oleae depositam custodire potuerint nunc mitigato iam et intepescente pristino frigore largissimis oliuitatibus liberique uindemiis exuberent sed haec siue falsa seu uera ratio est litteris astrologiae concedatur cetera non dissimulanda erunt agrorum cultori praecepta rusticationis quae cum plurima tradiderint poeni ex africa scriptores multa tamen ab his falso prodita coarguunt nostri coloni sicut tremelius qui querens id ipsum tamen excusat quod italiae et africae solum caelumque diuersae naturae nequeat eosdem prouentus habere quaecumque sunt autem quae propter disciplina ruris nostrorum temporum cum priscis discrepat non deterrere debent a lectione discentem nam multo plura repperiuntur apud ueteres quae nobis probanda sint quam quae repudianda magna porro et graecorum turba est de rusticis rebus praecipiens cuius princeps celeberrimus uates non minimum professioni nostrae contulit hesiodus boeotius magis deinde eam iuuere fontibus orti sapientiae democritus abderites socraticus xenophon tarentinus archytas peripatetici magister ac discipulus aristoteles cum theophrasto siculi quoque non mediocri cura negotium istud prosecuti sunt hieron et epicharmus cuius discipulus  philometor et attalus athenae uero scriptorum frequentiam pepererunt e qua probatissimi auctores chaereas aristandros amphilochus euphronius chrestuseuphronius non ut multi putant amphipolites qui et ipse laudabilis habetur agricola sed indigena soli attici insulae quoque curam istam celebrauerunt ut testis est rhodius epigenes chius agathocles euagon et anaxipolis thasii unius quoque de septem biantis illius populares menander et diodorus in primis sibi uindicauerunt agricolationis prudentiam nec his cessere milesii bacchius et mnasias antigonus cymaeus pergamenus apollonius dion colophonius hegesias maronites nam quidem diophanes bithynius uticensem totum dionysium poeni magonis interpretem per multa diffusum uolumina sex epitomis circum          scripsit et alii tamen obscuriores quorum patrias non accepimus aliquod stipendium nostro studio contulerunt hi sunt androtion aeschrion aristomenes athenagoras crates dadis dionysius euphyton euphorion nec minore fide pro uirili parte tributum nobis intulerunt lysimachus  et eubulus menestratus et plentiphanes persis et theophilus et ut agricolationem romana tandem ciuitate donemus nam adhuc istis auctoribus graecae gentis fuit iam nunc m catonem censorium illum memoremus qui eam latine loqui primus instituit post hunc duos sasernas patrem et filium qui eam diligentius erudiuerunt ac deinde scrofam tremelium qui etiam eloquentem reddidit et m terentium qui expoliuit mox uergilium qui carminum quoque potentem fecit nec postremo quasi paedagogi eius meminisse dedignemur iuli hygini uerum tamen ut carthaginiensem magonem rusticationis parentem maxime ueneremur nam huius octo et uiginti memorabilia illa uolumina ex senatus consulto in latinum sermonem conuersa sunt non minorem tamen laudem meruerunt nostrorum temporum uiri cornelius celsus et iulius atticus quippe cornelius totum corpus disciplinae quinque libris conplexus est hic de una specie culturae pertinentis ad uitis singularem librum edidit cuius uelut discipulus duo uolumina similium praeceptorum de uineis iulius graecinus conposita facetius et eruditius posteritati tradenda curauit hos igitur p siluine prius quam cum agricolatione contrahas aduocato in consilium nec tamen sic mente dispositus uelut summam totius rei sententiis eorum consecuturus quippe eiusmodi scriptorum monumenta magis instruunt quam faciunt artificem usus et experientia dominantur  in artibus neque est ulla disciplina in qua non peccando discatur nam ubi quid perperam administratum cessit inprospere uitatur quod fefellerat inluminatque rectam uiam docentis magisterium quare nostra praecepta non consummare scientiam sed adiuuare promittunt nec statim quisquam compos agricolationis erit his perlectis rationibus nisi et obire eas uoluerit et per facultates potuerit ideoque haec uelut adminicula studiosis promittimus non profutura per se sola sed cum aliis ac ne ista quidem praesidia ut diximus non adsiduus labor et experientia uilici non facultates ac uoluntas inpendendi tantum pollent quantum uel una praesentia domini quae nisi frequens operibus interuenerit ut in exercitu cum abest imperator cuncta cessant officia maximeque reor hoc significantem poenum magonem suorum scriptorum primordium talibus auspicatum sententiis qui agrum parauit domum uendat ne malit urbanum quam rusticum larem colere cui magis cordi fuerit urbanum domicilium rustico praedio non erit opus quod ego praeceptum si posset his temporibus obseruari non inmutarem nunc quoniam plerosque nostrum ciuilis ambitio saepe euocat ac saepius detinet euocatos sequitur ut suburbanum praedium commodissimum esse putem quo uel occupato cotidianus excursus facile post negotia fori contingat nam qui longinqua ne dicam transmarina rura mercantur uelut heredibus patrimonio suo et quod grauius est uiui cedunt seruis suis quoniam quidem et illi tam longa dominorum distantia corrumpuntur et corrupti post flagitia quae conmiserunt sub exspectatione successorum rapinis magis quam culturae student   qualiter dispositus fundus maxime probetur censeo igitur in propinquo agrum mercari quo et frequenter dominus ueniat et frequentius uenturum se quam sit uenturus denuntiet sub hoc enim metu cum familia uilicus erit in officio quicquid uero dabitur occasionis ruri moretur quae non sit mora segnis nec umbratilis nam diligentem patrem familiae decet agri sui particulas omnis et omni tempore anni frequentius circumire quo prudentius naturam soli siue in frondibus et herbis siue iam maturis frugibus contempletur nec ignoret quicquid in eo recte fieri poterit nam illud uetus est catonis agrum pessime mulcari cuius dominus quid in eo faciendum sit non docet sed audit uilicum quapropter uel a maioribus traditum possidenti uel empturo fundum praecipua cura sit scire quod maxime regionis genus probetur ut uel careat inutili uel mercetur laudabilem quod si uoto fortuna subscribit agrum habebimus salubri caelo uberi glaeba parte campestri parte alia collibus uel ad orientem uel ad meridiem molliter deuexis terrenisque aliis atque aliis siluestribus et asperis nec procul a mari uel nauigabili flumine quo deportari fructus et per quod merces inuehi possint campus in prata et arua salictaque et harundineta digestus aedificio subiaceat colles alii uacui arboribus ut solis segetibus seruiant quae tamen modice siccis ac pinguibus campis melius quam praecipitibus locis proueniunt ideoque etiam celsiores agri frumentarii planitias habere et quam mollissime deuexi ac simil  limi debent esse campestri positioni alii deinde colles oliuetis uineisque et earum futuris pedamentis uestiantur materiam lapidemque si necessitas aedificandi coegerit nec minus pecudibus pascua praebere possint tum riuos decurrentis in prata et hortos et salicta uillaeque aquas salientis demittant nec absint greges armentorum ceterorumque quadripedum culta et dumeta pascentium sed haec positio quam desideramus difficilis et rara paucis contingit proxima est huic quae plurima ex his habet tolerabilis quae non paucissima  quae praecipue inspiciendo agro antequam ematur notanda sint porcius quidem cato censebat inspiciendo agro praecipue duo esse consideranda salubritatem caeli et ubertatem loci quorum si alterum deesset ac nihilo minus quis uellet incolere mente esse captum atque eum ad agnatos et gentilis deducendum neminem enim sanum debere facere sumptus in cultura sterilis soli nec rursus pestilenti quamuis feracissimo pinguique agro dominum ad fructus peruenire nam ubi sit cum orco ratio ponenda ibi non modo perceptionem fructuum sed et uitam colonorum esse dubiam uel potius mortem quaestu certiorem post haec duo principalia subiungebat illa non minus intuenda uiam aquam uicinum multum conferre agris iter commodum primum quod est maximum ipsam praesentiam domini qui libentius commeaturus sit si uexationem uiae non reformidet deinde ad inuehenda et exportanda utensilia  quae res frugibus conditis auget pretium et minuit inpensas rerum inuectarum quia minoris adportentur eo quo facili nisu perueniatur nec non nihil esse etiam paruo uehi si conductis iumentis iter facias quod magis expedit quam tueri propria seruos quoque qui secuturi patrem familiae sint non aegre iter pedibus ingredi de bonitate aquae ita omnibus clarum est ut pluribus non sit disserendum quis enim dubitet eam maxime probatam haberi sine qua nemo nostrum uel prosperae uel aduersae ualetudinis uitam prorogat de uicini commodo non est quidem certum quia non numquam mors aliaeque nobis eum causae diuersae mutant et ideo quidam respuunt catonis sententiam qui tamen multum uidentur errare nam quem ad modum sapientis est fortuitos casus magno animo sustinere ita dementis est ipsum sibi malam facere fortunam quod facit qui nequam uicinum suis nummis parat cum a primis cunabulis si modo liberis parentibus est oriundus audisse potuerit oud an bous apoloit ei mh geitwn kakos eih quod non solum de boue dicitur sed de omnibus partibus rei nostrae familiaris adeo quidem ut multi praetulerint carere penatibus et propter iniuriam uicinorum sedes suas profugerint nisi aliter existimamus diuersum orbem gentes uniuersas petisse relicto patrio solo achaeos dico  et hiberos albanos quoque nec minus siculos et ut primordia nostra contingam pelasgos aboriginis arcadas quam quia malos uicinos ferre non potuerant ac ne tantum de publicis calamitatibus loquar priuatos quoque memoria tradidit et in regionibus graeciae et in hac ipsa hesperia detestabiles fuisse uicinos nisi autolycus ille cui                                               quam potuit tolerabilis esse conterminus aut auentini montis incola palatinis ullum gaudium finitimis suis cacus adtulit malo enim praeteritorum quam praesentium meminisse ne uicinum meum nominem qui nec arborem prolixiorem stare nostrae regionis nec inuiolatum seminarium nec pedamenta ad nexum uineae nec etiam pecudis neglegentius pasci sinit iure igitur quantum mea fert opinio m porcius talem pestem uitare censuit et in primis futurum agricolam praemonuit ne sua sponte ad eam perueniret nos ad cetera praecepta illud adicimus quod sapiens unus de septem in perpetuum posteritati pronuntiauit adhibendum modum mensuramque rebus idque ut non solum aliud acturis sed et agrum paraturis dictum intellegatur ne maiorem quam ratio calculorum patitur emere uelint nam huc pertinet praeclara nostri poetae sententia laudato ingentia rura exiguum colito quod uir eruditissimus ut mea fert opinio traditum uetus praeceptum numeris signauit quippe acutissimam gentem poenos dixisse conuenit inbecilliorem agrum quam agricolam esse debere quoniam cum sit conluctandum  cum eo si fundus praeualeat adlidi dominum nec dubium quin minus reddat laxus ager non recte cultus quam angustus eximie ideoque post reges exactos liciniana illa septena iugera quae plebis tribunus uiritim diuiserat maiores quaestus antiquis rettulere quam nunc nobis praebent amplissima uetereta tanta m quidem curius dentatus quem paulo ante rettulimus prospero ductu parta uictoria ob eximiam uirtutem deferente populo praemii nomine quinquaginta soli iugera supra consularem triumphalemque fortunam putauit esse repudiatoque publico munere populari ac plebeia mensura contentus fuit mox etiam cum agrorum uastitatem uictoriae nostrae et interneciones hostium fecissent criminosum tamen senatori fuit supra quinquaginta iugera possedisse suaque lege c licinius damnatus est quod agri modum quem in magistratu rogatione tribunicia promulgauerat inmodica possidendi libidine transcendisset nec magis quia superbum uidebatur tantum loci detinere quam quia flagitiosius quos hostis profugiendo desolasset agros nouo more ciuem romanum supra uires patrimonii possidendo deserere modus ergo qui in omnibus rebus etiam parandis agris habebitur tantum enim obtinendum est quanto est opus ut emisse uideamur quo poteremur non quo oneraremur ipsi atque aliis fruendum eriperemus more praepotentium qui possident finis gentium quos ne circumire quoque ualent sed proculcandos pecudibus et uastandos ac populandos feris derelinquunt aut occupatos nexu ciuium et ergastulis tenent modus autem erit sua cuique uoluntas facultasque neque enim satis est ut iam prius dixi possidere uelle si colere non possis   sequitur deinceps caesonianum praeceptum quo fertur usus etiam cato marcus agrum esse reuisendum saepius eum quem uelis mercari nam prima inspectione neque uitia neque uirtutes abditas ostendit quae mox retractantibus facilius apparent inspectionis quoque uelut formula nobis a maioribus tradita est agri pinguis ac laeti de cuius qualitate dicemus suo loco cum de generibus terrae disseremus in uniuersum tamen quasi testificandum atque saepius praedicandum habeo quod primo iam punico bello dux inclytissimus m atilius regulus dixisse memoratur fundum sicuti ne fecundissimi quidem soli cum sit insalubris ita nec effeti si uel saluberrimus sit parandum quod atilius aetatis suae agricolis maiore cum auctoritate censebat peritus usu nam pupiniae pestilentis simul et exilis agri cultorem fuisse eum locuntur historiae quapropter cum sit sapientis non ubique emere nec aut ubertatis inlecebris aut deliciarum concinnitate decipi sic uerum industrii patris familiae est quicquid aut emerit aut acceperit facere fructuosum atque utile quoniam et grauioris caeli multa remedia priores tradiderunt quibus mitigetur pestifera lues et in exili terra cultoris prudentia ac diligentia maciem soli uincere potest haec autem consequimur si uerissimo uati uelut oraculo crediderimus dicenti uentos et proprium caeli praediscere morem cura sit ac patrios cultus habitusque locorum et quid quaeque ferat regio et quid quaeque recuset  nec contenti tamen auctoritate uel priorum uel praesentium colonorum nostra promiserimus exempla nouaque temptauerimus experimenta quod etsi per partis non numquam damnosum est in summa tamen fit conpendiosum quia nullus ager sine profectu colitur si multa temptando possessor efficit ut in id formetur quod maxime praestari possit ea res etiam feracissimos agros utiliores reddit itaque nusquam experimentorum uarietas omittenda est longeque etiam in pingui solo magis audendum quoniam nec laborem nec sumptum frustratur effectus sed quam refert qualis fundus et quo modo colatur tam uilla qualiter aedificetur et quam utiliter disponatur multos enim deerrasse memoria prodidit sicut praestantissimos uiros l lucullum et q scaeuolam quorum alter maioris alter minus amplas quam postulauit modus agri uillas exstruxit cum utrumque sit contra rem familiarem diffusiora enim consaepta non solum pluris aedificamus sed etiam inpensis maioribus tuemur at minora cum sunt quam postulat fundus dilabitur fructus nam et umidae res et siccae quas terra progenerat facile uitiantur si aut non sunt aut propter angustias incommoda sunt tecta quibus inferantur pro portione etiam facultatium quam optime pater familiae debet habitare ut et libentius rus ueniat et degat in eo iucundius utique uero si etiam matrona comitabitur cuius ut sexus ita animus est delicatior amoenitate aliqua  demerenda erit quo patientius moretur cum uiro eleganter igitur aedificet agricola nec sit tamen aedificator atque areae pedem tantum conplectatur quod ait cato quantum ne uilla fundum quaerat neue fundus uillam cuius uniuersum situm qualem oporteat esse nunc explicabimus de salubritate regionum quod inchoatur aedificium sicut salubri regione ita saluberrima parte regionis debet constitui nam circumfusus aer corruptus plurimas adfert corporibus nostris causas offensarum sunt quaedam loca quae solstitiis minus concalescunt sed frigoribus hiemis intolerabiliter horrent sicut thebas ferunt boeotias sunt quae tepent hieme sed aestate saeuissime candent ut adfirmant euboicam chalcidem petatur igitur aer calore et frigore temperatus qui fere medios optinet collis quod neque depressus hieme pruinis torpet aut torret aestate uaporibus neque elatus in summa montium perexiguis uentorum motibus aut pluuiis omni tempore anni saeuit haec igitur est medii collis optima positio loco tamen ipso paulum intumescente ne cum a uertice torrens imbribus conceptus adfluxerit fundamenta conuellat  de aqua sit autem uel intra uillam uel extrinsecus inductus fons perennis lignatio pabulumque uicinum si deerit fluens unda putealis quaeratur in uicino quae non sit haustus profundi non amari saporis aut salsi haec quo  que si deficiet et spes artior aquae manantis coegerit uastae cisternae hominibus piscinaeque pecori struantur quae tamen pluuialis aqua salubritati corporis est accommodatissima sed ea sic habetur eximia si fictilibus tubis in contectam cisternam deducitur huic proxima fluens aqua quae montibus oriunda per saxa praeceps deuoluitur ut est in gaurano campaniae tertia putealis collina uel quae non infima ualle repperitur deterrima palustris quae pigro lapsu repit et pestilens quae in palude semper consistit hic idem tamen umor quamuis nocentis naturae temporibus hiemis edomitus imbribus mitescit ex quo caelestis aqua maxime salubris intellegitur quod etiam uenenati liquoris eluit perniciem sed hanc potui probatissimam diximus  de positione uillae  ceterum ad aestatum temperandos calores et amoenitatem locorum plurimum conferunt salientes riui quos si conditio loci patietur qualescunque dum                                                    tamen dulces utique perducendos in uillam censeo sin submotus longius a collibus erit amnis et loci salubritas editiorque situs ripae permittet superponere uillam praefluenti cauendum tamen erit ut a tergo potius quam prae se flumen habeat et ut aedificii frons auersa sit ab infestis eius regionis uentis et amicissimis aduersa quoniam plerique amnes aestate uaporatis hieme frigidis nebulis caligant  quae nisi ui maiore inspirantium uentorum submouentur pecudibus hominibusque conferunt pestem optime autem salubribus ut dixi locis ad orientem uel ad meridiem grauibus ad septentrionem uilla conuertitur eademque semper mare recte conspicit cum pulsatur ac fluctu respergitur numquam ex ripa sed haut paulum submota a litore nam praestat a mari longo potius interuallo quam breui refugisse quia media sunt spatia grauioris halitus nec paludem quidem uicinam esse oportet aedificiis nec iunctam militarem uiam quod illa caloribus noxium uirus eructat et infestis aculeis armata gignit animalia quae in nos densissimis examinibus inuolant tum etiam nantium serpentiumque pestis hiberna destitutas uligine caeno et fermentata colluuie uenenatas emittit ex quibus saepe contrahuntur caeci morbi quorum causas ne medici quidem perspicere queunt sed et anni toto tempore situs atque umor instrumentum rusticum supellectilemque et inconditos conditosque fructus corrumpit haec autem praetereuntium uiatorum populationibus et adsiduis deuertentium hospitiis infestat rem familiarem propter quae censeo eius modi uitare incommoda uillamque nec in uia nec a uia procul editiore situ condere sic ut frons eius ad orientem aequinoctialem directa sit nam eius modi positio medium temperatumque libramentum uentorum hiemalium et aestiuorum tenet quantoque fuerit aedificii solum pronius orienti tanto et aestate liberius capere perflatus et hiemis procellis minus infestari et matutino regelari ortu poterit ut concreti rores liquescant quo  niam fere pestilens habetur quod est remotum ac sinistrum soli et apricis flatibus quibus si caret nulla alia uis potest nocturnas pruinas et quodcumque rubiginis aut spurcitiae resedit siccare atque detergere haec autem cum hominibus adferunt perniciem tunc et armentis et uirentibus eorumque frugibus sed quisquis aedificare uolet in decliuibus areis exstruere semper ab inferiore parte auspicetur quia cum ex depressiore loco fuerint orsa fundamenta non solum superficiem suam facile sustinebunt sed et pro fultura et substructione fungentur aduersus ea quae mox si forte uillam prolatare libuerit ad superiorem partem adplicabuntur quippe ab imo praestructa ualenter resistent contra ea quae postmodum superposita incumbant at si summa pars cliui fundata propriam molem susceperit quicquid ab inferiore mox adposueris fissum erit rimosumque nam tum cum ueteri adstruitur recens aedificium quasi surgenti reluctans oneri cedit et quod prius exstructum inminebit cedenti paulatim degrauatum pondere suo praeceps adtrahetur igitur id structurae uitium cum primum statim fundamenta iaciuntur euitandum est  modus autem membrorumque numerus aptetur uniuerso consaepto et diuidatur in tres partes urbanam rusticam fructuariam urbana rursus in hibernacula et aestiua sic digeratur ut spectent hiemalis temporis cubi  cula brumalem orientem cenationes aequinoctialem occidentem rursus aestiua cubicula spectent meridiem aequinoctialem sed cenationes eiusdem temporis prospectent hibernum orientem balnearia occidenti aestiuo aduertantur ut sint post meridiem et usque in uesperum inlustria ambulationes meridiano aequinoctiali subiectae sint ut et hieme plurimum solis et aestate minimum recipiant at in rustica parte magna et alta culina ponetur ut et contignatio careat incendii periculo et in ea commode familiares omni tempore anni morari queant optime solutis seruis cellae meridiem aequinoctialem spectantes fient uinctis quam saluberrimum subterraneum ergastulum plurimis sitque id angustis inlustratum fenestris atque a terra sic editis ne manu contingi possint pecudibus stabula quae neque frigore neque calore infestentur domitis armentis duplicia bubilia sint hiberna atque aestiua ceteris autem pecoribus quae intra uillam esse conuenit ex parte tecta loca ex parte sub diuo parietibus altis circumsaepta ut illic per hiemem hic per aestatem sine uiolentia ferarum conquiescant sed ampla stabula sic ordinentur ne quis umor influere possit et ut quisque ibi conceptus fuerit quam celerrime dilabatur ut nec fundamenta parietum corrumpantur nec ungulae pecudum lata bubilia esse oportebit pedes decem uel minime nouem quae mensura et ad procumbendum pecori et iugario ad circumeundum laxa ministeria praebeat non altius edita esse praesaepia  conueniet quam ut bos aut iumentum sine incommodo status uesci possit uilico iuxta ianuam fiat habitatio ut intrantium exeuntiumque conspectum habeat procuratori supra ianuam ob easdem causas et is tamen uilicum obseruet ex uicino sitque utrique proximum horreum quo conferatur omne rusticum instrumentum et intra id ipsum clausus locus quo ferramenta recondantur bubulcis pastoribusque cellae ponantur iuxta sua pecora ut ad eorum curam sit opportunus excursus omnes tamen quam proxime alter ab altero debent habitare ne uilici diuersas partis circumeuntis sedulitas distendatur et ut inter se diligentiae et neglegentiae cuiusque testes sint pars autem fructuaria diuiditur in cellam oleariam torculariam cellam uinariam defrutariam faenilia paleariaque et apothecas et horrea ut ex iis quae sunt in plano custodiam recipiant umidarum rerum tamquam uini aut olei uenalium siccae autem congerantur tabulatis ut frumenta faenum frondes paleae ceteraque pabula sed granaria ut dixi scalis adeantur et modicis fenestellis aquilonibus inspirentur nam ea caeli positio maxime frigida et minime umida est quae utraque perennitatem conditis frumentis adferunt eadem ratio est in plano sitae uinariae cellae quae submota procul esse debet a balineis furno stercilino reliquisque inmunditiis taetrum odorem spirantibus nec minus a cisternis aquisue salientibus quibus extrahitur umor qui uinum corrumpit neque me praeterit sedem frumentis optimam quibusdam uideri horreum camara contectum cuius solum  terrenum prius quam consternatur perfossum et amurga recenti non salsa madefactum uelut signinum opus pilis condensatur tum deinde cum exaruit simili modo pauimenta testacia quae pro aqua receperint amurgam mixtam calci et harenae supersternuntur et magna ui pauiculis inculcantur atque expoliuntur omnesque parietum et soli iuncturae testaceis puluinis fibulantur quoniam fere cum in his partibus aedificia rimas egerunt caua praebent et latebras subterraneis animalibus sed et lacibus distinguntur granaria ut separatim quaeque legumina ponantur parietes oblinuntur amurga subacto luto quoi pro paleis admixta sunt arida oleastri uel si ea non sunt oleae folia dein cum praedictum tectorium inaruit rursus amurga respergitur qua siccata frumentum infertur ea res ab noxia curculionum et similium animalium commodissime uidetur conditas fruges defendere quae nisi diligenter repositae sint celeriter ab iis consumuntur sed id genus horrei quod scripsimus nisi sicca positione uillae quamuis granum robustissimum corrumpit situ qui si nullus adsit possis etiam defossa frumenta seruare sicut transmarinis quibusdam prouinciis ubi puteorum in modum quos appellant siros exhausta humus editos a se fructus recipit sed nos in nostris regionibus quae redundant uligine magis illam positionem pensilis horrei et hanc curam pauimentorum et parietum probamus quoniam ut rettuli sic emunita sola et latera horreorum prohibent curculionem quod genus exitii cum  incidit multi opinantur arceri posse si exesae fruges in horreo uentilentur et quasi refrigerentur id autem falsissimum                                                     est neque enim hoc facto expelluntur animalia sed inmiscentur totis aceruis qui si maneant inmoti summis tantum partibus infestentur quoniam infra mensuram palmi non nascitur curculio longeque praestat id solum quod iam uitiatum est quam totum periculo subicere nam cum exiget usus facile est eo sublato quod uitiatum erat integro inferiore uti sed haec etsi extrinsecus non tamen intempestiue uideor hoc loco rettulisse torcularia praecipue cellaeque oleariae calidae esse debent quia commodius omnis liquor uapore soluitur ac frigoribus magnis conficitur oleum quod minus prouenit si congelatur fracessit sed ut calore naturali est opus qui contingit positione caeli et declinatione ita non est opus ignibus aut flammis quoniam fumo et fuligine sapor olei corrumpitur propter quod torcular debet a meridiana parte inlustrari ne necesse habeamus ignes lucernamque adhibere cum premetur olea cortinale ubi defrutum fiat nec angustum nec obscurum sit ut sine incommodo minister qui sapam decoquet uersari possit fumarium quoque quo materia si non sit iam pridem caesa festinato siccetur in parte rusticae uillae fieri potest iunctum rusticis balneis nam eas quoque refert esse in quibus familia sed tamen feriis lauetur neque  enim corporis robori conuenit frequens usus earum apothecae recte superponentur his locis unde plerumque fumus exoritur quoniam uina celerius uetustescunt quae fumo quodam genere praecoquem maturitatem trahunt propter quod et aliud tabulatum esse debebit quo amoueantur ne rursus nimia suffumatione medicata sint quod ad uillae situm partiumque eius dispositionem satis dictum est circa uillam deinceps haec esse oportebit furnum et pistrinum quantum futurus numerus colonorum postulauerit piscinas minime duas alteram quae anseribus pecoribusque seruiat alteram in qua lupinum ulmi uimina et uirgas atque alia quae sunt usibus nostris apta maceremus stercilina quoque duo sint unum quod noua purgamenta recipiat et in annum conseruet alterum ex quo uetera uehantur sed utrumque more piscinarum deuexum leni cliuo et exstructum pauimentatumque solo ne umorem tramittant plurimum enim refert non adsiccato suco fimum uires continere et adsiduo macerari liquore ut si qua interiecta sint stramentis aut paleis spinarum uel graminum semina intereant nec in agrum exportata segetis herbidas reddant ideoque periti rustici quicquid ouilibus stabulisque conuersum progesserunt superpositis uirgis tegunt nec arescere solis incursu patiuntur uel exuri area si conpetit ita constituenda est ut uel a domino uel certe a procuratore despici possit eaque optima est silice constrata quod et  celeriter frumenta deteruntur non cedente solo pulsibus ungularum tribularumque et eadem euentilata mundiora sunt lapillisque carent et glaebulis quas per trituram fere terrena remittit area huic autem nubilar adplicari debet maximeque in italia propter inconstantiam caeli quo conlata semitrita frumenta protegantur si subitaneus imber incesserit nam in transmarinis quibusdam regionibus ubi aestas pluuia caret superuacuum est pomaria quoque et hortos oportet saepto circumdari et esse in propinquo atque in ea parte qua possit omnis stercorata colluuies chortis balneariorumque et oleis expressa amurgae sanies influere nam quoque eius modi laetatur alimentis et holus et arbor  de officiis patris familiae his omnibus ita uel acceptis uel conpositis praecipua cura domini requiritur cum in ceteris rebus tum maxime in hominibus atque hi uel coloni uel serui sunt soluti aut uincti comiter agat cum colonis facilemque se praebeat et auarius opus exigat quam pensiones quoniam et minus id offendit et tamen in uniuersum magis prodest nam ubi sedulo colitur ager plerumque conpendium numquam nisi si caeli maior uis aut praedonis incessit detrimentum adfert eoque remissionem colonus petere non audet sed nec dominus in unaquaque re cui colonum obligauerit tenax esse iuris sui debet sicut in diebus pe  cuniarum uel lignis et ceteris paruis accessionibus exigendis quarum cura maiorem molestiam quam inpensam rusticis adfert nec sane est uindicandum nobis quicquid licet nam summum ius antiqui summam putabant crucem nec rursus in totum remittendum quoniam uel optima nomina non appellando fieri mala faenerator alfius dixisse uerissime fertur sed et ipse nostra memoria ueterem consularem uirumque opulentissimum p uolusium adseuerantem audiui felicissimum fundum esse qui colonos indigenas haberet et tamquam in paterna possessione natos iam inde a cunabulis longa familiaritate retineret ita certe mea fert opinio rem malam esse frequentem locationem fundi peiorem tamen urbanum colonum qui per familiam mauult agrum quam per se colere saserna dicebat ab eius modi homine fere pro mercede litem reddi propter quod operam dandam esse ut et rusticos et eosdem adsiduos colonos retineamus cum aut nobismet ipsis non licuerit aut per domesticos colere non expedierit quod tamen non euenit nisi in his regionibus quae grauitate caeli solique sterilitate uastantur ceterum cum mediocris adest et salubritas et terrae bonitas numquam non ex agro plus sua cuique cura reddidit quam coloni numquam non etiam uilici nisi si maxima uel neglegentia serui uel rapacitas interuenit quae utraque peccata plerumque uitio domini uel conmitti uel foueri nihil dubium est cum liceat aut cauere ne talis praeficiatur negotio aut iam praepositus ut submoueatur  curare in longinquis tamen fundis in quos non est facilis excursus patris familiae cum omne genus agri tolerabilius sit sub liberis colonis quam sub uilicis seruis habere tum praecipue frumentarium quem et minime sicut uineas aut arbustum colonus euertere potest et maxime uexant serui qui boues elocant eosdemque et cetera pecora male pascunt nec industrie terram uertunt longeque plus inputant seminis iacti quam quod seuerint sed nec quod terrae mandauerunt sic adiuuant ut recte proueniat idque cum in aream contulerunt per trituram cotidie minuunt uel fraude uel neglegentia nam et ipsi diripiunt et ab aliis furibus non custodiunt sed nec conditum cum fide rationibus inferunt ita fit ut et actor et familia peccent et ager saepius infametur quare talis generis praedium si ut dixi domini praesentia cariturum est censeo locandum  de pecore et pecorum magistris proxima est cura de seruis cui quemque officio praeponere conueniat quosque et qualibus operibus destinare igitur praemoneo ne uilicum ex eo genere seruorum qui corpore placuerunt instituamus ne ex eo quidem ordine qui urbanas ac delicatas artis exercuerit socors et somniculosum genus id mancupiorum otiis campo circo theatris aleae popinae lupanaribus consuetum numquam non easdem ineptias somniat quas cum in agri culturam transtulit non tantum in ipso seruo quantum in uniuersa re detrimenti dominus capit eligendus est rusticis operi  bus ab infante duratus et inspectus experimentis si tamen is non erit de iis praeficiatur qui seruitutem laboriosam tolerauerunt iamque is transcenderit aetatem primae iuuentae nec dum senectutis adtigerit illa ne et auctoritatem detrahat ad imperium quoniam maiores dedignentur parere adolescentulo haec ne laboriosissimo succumbat operi mediae igitur sit aetatis et firmi roboris peritus rerum rusticarum aut certe maximae curae quo celerius addiscat nam non est nostri negotii alterum imperare et alterum docere neque enim recte opus exigere ualet qui quid aut qualiter faciendum sit ab subiecto discit potest etiam inlitteratus dum modo tenacissimae memoriae rem satis commode administrare eius modi uilicum cornelius celsus ait saepius nummos domino quam librum adferre quia nescius litterarum uel ipse minus possit rationes confingere uel per alium propter conscientiam fraudis timeat sed qualicumque uilico contubernalis mulier adsignanda est                                           quae et contineat eum et in quibusdam rebus tamen adiuuet eidemque actori praecipiendum est ne conuictum cum domestico multoque minus cum extero habeat non numquam tamen eum quem adsidue sedulum et fortem in operibus administrandis cognouerit honoris causa mensae suae die festo dignetur adhibere sacrificia nisi ex praecepto domini ne fecerit haruspices sagasque quae utraque genera uana superstitione rudis animos ad inpensas  ac deinceps ad flagitia conpellunt ne admiserit neque urbem neque ullas nundinas nouerit nisi emendae uendendaeue pertinentis ad se rei causa uilicus enim quod ait cato ambulator esse non debet nec egredi terminos nisi ut addiscat aliquam culturam et hoc si ita in uicino est ut re manere possit semitas nouosque limites in agro fieri ne patiatur neue hospitem nisi amicum familiaremque domini necessarium receperit ut ab his arcendus ita exhortandus est ad instrumentorum ferramentorumque curam ut duplicia quam numerus seruorum exigit refecta et reposita custodiat ne quid a uicino petendum sit quia plus in operis seruorum quam in pretio rerum eius modi consumitur cultam uestitamque familiam magis utiliter quam delicate habeat munitamque diligenter a uento frigore pluuiaque quae cuncta prohibentur pellibus manicatis centonibus confectis uel sagis cucullis id si fiat nullus dies tam intolerabilis est quo non sub diuo moliri aliquid possit nec tantum operis agrestis sit artifex sed et animi quantum seruile patitur ingenium uirtutibus instructus ut neque remisse neque crudeliter imperet semperque aliquos ex melioribus foueat parcat tamen etiam minus bonis ita ut potius timeant eius seueritatem quam crudelitatem detestentur id contingere poterit si maluerit custodire subiectos ne peccent quam neglegentia sua conmittere ut puniat delinquentis nulla est autem maior uel nequissimi hominis custodia quam operis exactio ut iusta reddantur ut uilicus semper se repraesentet sic enim et magistri  singulorum officiorum sedulo munia sua exsequuntur et ceteri post fatigationem operis quieti ac somno potius quam deliciis operam dabunt iam illa uetera sed optimi moris quae nunc exoleuerunt utinam possint optineri ne conseruo ministro quoquam nisi in re domini utatur ne cibum nisi in conspectu familiae capiat neue alium quam qui ceteris praebetur sic enim curabit ut et panis diligenter confiat et reliqua salubriter adparentur ne extra fines nisi a se missum progredi sinat sed nec ipse mittat nisi magna necessitate cogente neue negotietur sibi pecuniamque domini aut animalibus aut rebus aliis promercalibus occupet haec enim negotiatio curam uilici auocat nec umquam patietur eum cum rationibus domini paria facere sed ubi numeratio exigetur rem pro nummis ostendit in uniuersum tamen hoc maxime optinendum ab eo est nequid se putet scire quod nesciat quaeratque semper addiscere quod ignorat nam cum multum prodest perite quid facere tum plus obest perperam fecisse unum enim ac solum dominatur in rusticatione quicquid exigit ratio culturae semel facere quippe cum emendatur uel inprudentia uel neglegentia iam res ipsa decoxit nec in tantum postmodo exuberat ut et se amissam restituat et quaestum temporum praeteritorum resarciat in ceteris seruis haec fere praecepta seruanda sunt quae me custodisse non paenitet ut rusticos qui modo non incommode se gessissent saepius quam urbanos familiarius adloquerer et cum hac comitate domini leuari  perpetuum laborem eorum intellegerem non numquam etiam iocarer et plus ipsis iocari permitterem iam illud saepe facio ut quasi cum peritioribus de aliquibus operibus nouis deliberem et per hoc cognoscam cuiusque ingenium quale quamque sit prudens tum etiam libentius eos id opus adgredi uideo de quo secum deliberatum et consilio ipsorum susceptum putant nam illa sollemnia sunt omnibus circumspectis ut ergastuli mancipia recognoscam ut explorem an diligenter uincti sint an ipsae sedes custodiae satis tutae munitaeque sint num quem uilicus aut adligauerit quempiam domino nesciente aut reuinxerit nam utrumque maxime seruare debet ut et quem pater familiae tali poena multauerit uilicus nisi eiusdem permissu compedibus non eximat et quem ipse sua sponte uinxerit ante quam sciat dominus non resoluat tantoque curiosior inquisitio patris familiae debet esse pro tali genere seruorum ne aut in uestiariis aut in ceteris praebitis iniuriose tractentur quanto et pluribus subiecti ut uilicis ut operum magistris ut ergastulariis magis obnoxii perpetiendis iniuriis et rursus saeuitia atque auaritia laesi magis timendi sunt itaque diligens dominus cum et ab ipsis tum et ab solutis quibus maior est fides quaerit an ex sua constitutione iusta percipiant atque ipse panis potionisque probi  tatem gustu suo explorat uestem manicas pedumque tegumina recognoscit saepe etiam querendi potestatem faciat de iis qui aut crudeliter eos aut fraudulenter infestent nos quidem aliquando iuste dolentis tam uindicamus quam animaduertimus in eos qui seditionibus familiam concitant qui calumniantur magistros suos ac rursus praemio prosequimur eos qui strenue atque industrie se gerunt feminis quoque fecundioribus quarum in subole certus numerus honorari debet otium non numquam et libertatem dedimus cum conplures natos educassent nam cui tres erant filii uacatio cui plus libertas quoque contingebat haec et iustitia et cura patris familiae multum confert augendo patrimonio sed et illa meminerit cum e ciuitate remeauerit deos penatis adorare deinde si tempestiuum erit confestim si minus postero die fines oculis perlustrare omnis partis agri reuisere atque aestimare num quid absentia sua de disciplina et custodia remiserit num aliqua uitis num arbor num fruges absint tum etiam pecus et familiam recenseat fundique instrumentum et supellectilem quae cuncta si per pluris annos facere instituerit bene moratam disciplinam cum senectus aduenerit optinebit nec erit ulla eius aetas annis ita confecta ut spernatur a seruis  qualis corporaturae mancipia cuique operi contribuenda sint dicendum etiam est quibus operibus quemque habitum  corporis aut animi contribuendum putemus magistros pecoribus oportet praeponere sedulos ac frugalissimos ea res utraque plus quam corporis statura roburque confert huic negotio quoniam id ministerium custodiae diligentis et artis officium est bubulco quamuis necessaria non tamen satis est indoles mentis nisi eum uastitas uocis et habitus metuendum pecudibus efficit sed temperet uires clementia quoniam terribilior debet esse quam saeuior ut et obsequantur eius imperiis et diutius perennent boues non confecti uexatione simul operum uerberumque sed quae sint magistrorum munia quaeque bubulcorum suo loco repetam nunc admonuisse satis est nihil in his in illis plurimum referre uires et proceritatem nam longissimum quemque aratorem sicut dixi faciemus et propter id quod paulo ante rettuli et quod in re rustica nullo minus opere fatigatur prolixior quia in arando stiuae pene rectus innititur mediastinus qualiscumque status potest esse dum modo perpetiendo labori sit idoneus uineae non sic altos quem ad modum latos et lacertosos uiros exigunt nam hic habitus fossuris et putationibus ceterisque earum culturis magis aptus minus in hoc officio quam in ceteris agricolatio frugalitatem requirit quia et in turba et sub monitore uinitor opus facere debet ac plerumque uelocior animus est inproborum hominum quem desiderat huius operis conditio non solum enim fortem sed et acuminis strenui ministrum postulat ideoque uineta plurimum per adligatos  excoluntur nihil tamen eiusdem agilitatis homo frugi non melius quam nequam faciet hoc interposui ne quis existimet in ea me opinione uersari qua malim per noxios quam per innocentis rura colere sed et illud censeo ne confundantur opera familiae sic ut omnes omnia exsequan           tur nam id minime conducit agricolae seu quia nemo suum proprium aliquod esse opus credit seu quia cum enisus est non suo sed communi officio proficit ideoque labori multum se subtrahit nec tamen uiritim malefactum deprehenditur quod fit a multis propter quod separandi sunt aratores a uinitoribus et uinitores ab aratoribus iique a mediastinis classes etiam non maiores quam denum hominum faciundae quas decurias appellauerunt antiqui et maxime probauerunt quod is numeri modus in opere commodissime custodiretur nec praeeuntis monitoris diligentiam multitudo confunderet itaque si latior est ager in regiones deducendae sunt eae classes diuidundumque ita opus ut neque singuli biniue sint quoniam dispersi non facile custodiuntur nec tamen supra decem ne rursus ubi nimia turba sit id opus ad se pertinere singuli non existiment haec ordinatio non solum concitat aemulationem sed et deprehendit ignauos nam cum certamine opus excitetur tum in cessantis animaduersio iusta et sine querela uidetur adhiberi sed nimirum dum quae maxime prouidenda sunt agricolae futuro praecipimus de salubritate de uia de uicino de aqua situ uillae fundi modo colonorum et seruorum generibus officiorum operumque distributione  tempestiue per haec ad ipsum iam terrae cultum peruenimus de quo pluribus libro insequente mox disseremus  rei rusticae liber secundus sementiuus liber secundus haec continet i terram nec senescere nec fatigari si stercores ii quot sint genera terreni iii quot deinde species generibus subiungantur iiii quod solum maxime probetur u quem ad modum siluestris locus excolatur et aruum fiat ui quem ad modum pinguis et frumentarius ager dinoscatur uii quae sequenda quaeque uitanda sint in proscindendo solo uiii quem ad modum ab opere disiuncti boues curari debeant uiiii quibus temporibus quidque genus soli proscindendum et iterandum sit x quem ad modum frumentarius ager stercorandus sit xi de seminum generibus xii de temporibus sationum xiii quantum cuique seminis in iugerum adiciendum sit  xiiii quem ad modum emendetur salsa et uliginosa terra xu quem ad modum ad sementem frumenta sint eligenda xui quem ad modum facta semente frumenta colenda sint xuii de sartione xuiii de runcatione xuiiii quod solum cuique legumini conueniat xx quem ad modum et quot operis iugerum quodque frumentorum et leguminum colatur xxi pro modo cuiusque agri quot operae desiderentur xxii quae legumina agris prosint quaeque noceant xxiii de generibus stercoris xxiiii quibus temporibus agri stercorandi sint xxu quem ad modum ex aruo prata fiant xxui quem ad modum facta prata colantur xxuii quem ad modum succisum faenum tractari et condi debeat xxuiii de area constituenda xxuiiii de messe facienda xxx quo modo araturae fieri debeant xxxi quae per ferias liceat agricolis et quae non liceat facere  terram nec senescere nec fatigari si stercores quaeris ex me p siluine quod ego sine cunctatione non recuso docere cur priore libro ueterem opinionem fere omnium qui de cultu agrorum locuti sunt a principio confestim reppulerim falsamque sententiam repudiauerim censentium longo aeui situ longique iam temporis exercitatione fatigatam et effetam humum consenuisse nec te ignoro cum et aliorum inlustrium scriptorum tum praecipue tremeli auctoritatem reuereri qui cum plurima rusticarum rerum praecepta simul eleganter et scite memoriae prodiderit uidelicet inlectus nimio fauore priscorum de simili materia disserentium falso credidit parentem omnium terram sicut muliebrem sexum aetate anili iam confectam progenerandis esse fetibus inhabilem quod ipse quoque confiterer si in totum nullae fruges prouenirent nam et hominis tum demum declaratur sterile senium non cum desinit mulier trigeminos aut geminos parere sed cum omnino nullum conceptum edere ualet itaque transactis iuuentae temporibus etiam si longa uita superest partus tamen annis denegatus non restituitur at e contrario seu sponte seu quolibet casu derelicta humus cum est repetita cultu magno faenore cessatorum colono respondet  non ergo est exiguarum frugum causa terrae uetustas si modo cum semel inuasit senectus regressum non habet nec reuirescere aut repubescere potest sed ne lassitudo quidem soli minuit agricolae fructum neque enim prudentis est adduci tamquam in hominibus nimiae corporis exercitationi aut oneris alicuius ponderi sic cultibus et agitationibus agrorum fatigationem succedere quid ergo est inquis quod adseuerat tremelius intacta et siluestria loca cum primum ceperint cultum exuberare mox deinde non ita respondere labori colonorum uidet sine dubio quid eueniat sed cur id accidat non peruidet neque enim idcirco rudis et modo ex siluestri habitu in aruum transducta fecundior haberi terra debet quod sit requietior et iunior sed quod multorum annorum frondibus et herbis quas suapte natura progenerabat uelut saginata largioribus pabulis facilius edendis educandisque frugibus sufficit at cum perruptae rastris et aratris radices herbarum ferroque succisa nemora frondibus suis desierunt alere matrem quaeque temporibus autumni frutectis et arboribus delapsa folia superiaciebantur mox conuersa uomeribus et inferiori solo quod plerumque est exilius permixta atque absumpta sunt sequitur ut destituta pristinis alimentis macrescat humus non igitur fatigatione quem ad modum plurimi crediderunt nec senio sed nostra scilicet inertia minus benigne nobis arua respondent licet enim maiorem fructum percipere si frequenti et tempestiua et modica sterceratione terra refoueatur de cuius cultu  dicturos nos priori uolumine polliciti iam nunc disseremus  quot sint genera terreni callidissimi rusticarum rerum siluine genera terreni tria esse dixerunt campestre collinum montanum campum non aequissima situm planitie nec perlibrata sed exigue prona collem clementer et molliter adsurgentem montem sublimem et asperum sed nemorosum et herbidum maxime probauerunt  quot deinde species generibus subiungantur  his autem generibus singulis senae species contribuuntur soli pinguis uel macri soluti uel spissi umidi uel sicci quae qualitates inter se mixtae uicibus et alternatae plurimas efficiunt agrorum uarietates eas enumerare non est artificis agricolae neque enim artis officium est per species quae sunt innumerabiles euagari et ingredi per genera quae possunt et cogitatione mentis et ambitu uerborum facile copulari  quod solum maxime probetur  recurrendum est igitur ad qualitatium inter se dissidentium quasi quasdam coniunctiones quas graeci suzugias enantiothtwn nos discordantium conparationes tolerabiliter dixerimus atque etiam significandum est ex omnibus quae terra progeneret plura campo magis quam colle plura pingui solo quam macro laetari de siccaneis et riguis non conperimus utra numero uincant quoniam utrimque paene infinita sunt quae  siccis quaeque umidis locis gaudent sed ex his nihil non melius resoluta humo quam densa prouenit quod noster quoque uergilius cum et alias fecundi arui laudes rettulisset adiecit et cui putre solum namque hoc imitamur arando neque enim aliud est colere quam resoluere et fermentare terram ideoque maximos quaestus ager praebet idem pinguis ac putris quia cum plurimum reddat minimum poscit et quod postulat exiguo labore atque inpensa conficitur praestantissimum igitur tale solum iure dicatur proximum deinde huic pinguiter densum quod inpensam coloni laboremque magno fetu remuneratur tertia est ratio loci rigui quia sine inpensa fructum reddere potest hanc primam cato esse dicebat qui maxime reditum pratorum ceteris anteponebat sed nos de agitatione terrae nunc loquimur non de situ nullum deterius habetur genus quam quod est pariter siccum et densum et macrum quia                               cum difficulter tractetur tum ne tractatum quidem gratiam refert nec relictum pratis uel pascuis abunde sufficit itaque hic ager siue exercetur seu cessat colono est paenitendus ac tamquam pestilens refugiendus nam ille mortem facit hic taeterrimam comitem mortis famem si tamen graecis camenis habemus fidem clamitantibus limw d oiktiston qaneein quem ad modum siluestris locus excolatur et aruum fiat sed nunc potius uberioris soli meminerimus cuius demonstranda est duplex tractatio culti et siluestris de  siluestri regione in aruorum formam redigenda prius dicemus quoniam est antiquius facere agrum quam colere incultum igitur locum consideremus siccus an umidus nemorosus arboribus an lapidibus confragosus iuncone sit et gramine uestitus an felictis aliisue frutectis inpeditus si umidus erit abundantia uliginis ante siccetur fossis earum duo genera cognouimus caecarum et patentium spissis atque cretosis regionibus apertae relinquuntur at ubi solutior humus est aliquae fiunt patentes quaedam etiam occaecantur ita ut in eas ora hiantium fossarum conpetant sed latius apertas summa parte decliuesque et ad solum coartatas imbricibus supinis similes facere conueniet nam quarum recta sunt latera celeriter aquis uitiantur et superioris soli lapsibus replentur opertae rursus occaecari debebunt sulcis in altitudinem tripedaneam depressis qui cum parte dimidia lapides minutos uel nudam glaream receperint aequentur superiecta terra quae fuerat effossa uel si nec lapis erit nec glarea sarmentis conexus uelut funis informabitur in eam crassitudinem quam solum fossae possit angustae quasi adcommodatam coartatamque capere tum per imum contendetur ut super calcatis cupressinis uel pineis aut si eae non erunt aliis frondibus terra contegatur in principio atque exitu fossae  more ponticulorum binis saxis tantum modo pilarum uice constitutis et singulis superpositis ut eius modi constructio ripam sustineat ne praecludatur umoris inlapsus atque exitus nemorosi frutectosique tractus duplex cura est uel exstirpandis radicitus arboribus et remouendis uel si rarae sunt tantum succidendis incendendisque et inarandis ac saxosum facile est expedire lectione lapidum quorum si magna est abundantia uelut quibusdam substructionibus partes agri sunt occupandae ut reliquae emundentur uel in altitudinem sulco depresso lapides obruendi quod tamen ita faciendum erit si suadebit operarum uilitas iunci et graminis pernities repastinatio est felicis frequens exstirpatio quae uel aratro fieri potest quoniam intra biennium saepius conuulsa emoritur celerius etiam si eodem tempore stercores et lupino uel faba conseras ut cum aliquo reditu medearis agri uitio namque constat felicem sationibus et stercoratione facilius interemi uerum et si subinde nascentem falce decidas quod uel puerile opus est intra praedictum tempus uiuacitas eius absumitur sed iam expediendi rudis agri rationem sequitur cultorum noualium cura de qua mox quid censeam profitebor si quae ante discenda sunt aruorum studiosis praecepero  quem ad modum pinguis et frumentarius ager dinoscatur plurimos antiquorum qui de rusticis rebus scripserunt memoria repeto quasi confessa nec dubia signa pinguis ac frumentorum fertilis agri prodidisse dulcedinem soli propriam herbarum et arborum prouentum colorem nigrum uel cinereum nihil de ceteris ambigo de colore satis admirari non possum cum alios tum etiam cornelium celsum non solum agricolationis sed uniuersae naturae prudentem uirum sic et sententia et uisu deerrasse ut oculis eius tot paludes tot etiam campi salinarum non occurrerent quibus fere contribuuntur praedicti colores nullum enim temere uidemus locum qui modo pigrum contineat umorem non eundem uel nigri uel cinerei coloris nisi forte in eo fallor ipse quod non putem aut in solo limosae paludis et uliginis amarae aut in maritimis areis salinarum gigni posse laeta frumenta sed est manifestior hic antiquorum error quam ut pluribus argumentis conuincendus sit non ergo color tamquam certus auctor testis est bonitatis aruorum et ideo frumentarius ager id est pinguis magis aliis qualitatibus aestimandus est nam ut fortissimae pecudes diuersos et paene innumerabiles sic etiam robustissimae terrae plurimos et uarios colores sortitae sunt itaque considerandum erit ut solum quod excolere destinamus pingue sit per se tamen id parum est si dulcedine caret quod utrumque satis expedita nobis ratione contingit discere nam perexigua conspargitur aqua glaeba manuque subigitur ac si glutinosa est quamuis leuissimo tactu pressa inhaerescit et picis in morem ad digitos lentescit habendo ut ait uergilius eademque inlisa humo non dissipatur  quae res nos admonent inesse tali materiae naturalem sucum et pinguitudinem sed si uelis scrobibus egestam humum recondere et recalcare cum aliquo quasi fermento abundauerit certum erit esse eam pinguem cum defuerit exilem cum aequauerit mediocrem quamquam ista quae nunc rettuli non tam uera possint uideri si sit pulla terra quae melius prouentu frugum adprobatur saporem quoque sic dinoscemus ex ea parte agri quae maxime displicebit effossae glaebae et in fictili uaso madefactae dulci aqua permisceantur ac more faeculenti uini diligenter colatae gustu explorentur nam qualem traditum ab eis rettulerit humor saporem talem esse dicemus eius soli sed et citra hoc experimentum multa sunt quae et dulcem terram et frumentis habilem significent ut iuncus ut calamus ut gramen ut trifolium hebulum rubi pruni siluestres et alia conplura quae etiam indagatoribus aquarum nota non nisi dulcibus terrae uenis educantur nec contentos esse nos oportet prima specie summi soli et diligenter exploranda est inferioris materiae qualitas terrena necne sit frumentis autem sat erit si aeque bona suberit bipedanea humus arboribus altitudo quattuor pedum abunde est haec cum ita explorauerimus agrum sationibus faciundis expediemus is autem non minimum exuberat si curiose et scite subigitur quare antiquissimum est formam huius operis conscribere quam uelut sec  tam legemque in proscindendis agris sequantur agricolae quae sequenda quaeque uitanda sint in proscindendo solo igitur in opere boues arte iunctos habere conuenit quo speciosius ingrediantur sublimes et elatis capitibus ac minus colla eorum labefactentur iugumque melius aptum ceruicibus insidat hoc enim genus iuncturae maxime probatum est nam illud quod in quibusdam prouinciis usurpatur ut cornibus inligetur iugum fere repudiatum est ab omnibus qui praecepta rusticis conscripserunt neque inmerito plus enim queunt pecudes collo et pectore conari quam cornibus atque hoc modo tota mole corporis totoque pondere nituntur at illo retractis et resupinis capitibus excruciantur aegreque terrae summam partem leui admodum uomere sauciant et ideo minoribus aratris moliuntur quia non ualent alte perfossa noualium terga rescindere quod cum fit omnibus uirentibus plurimum confertur nam penitus aruis sulcatis maiore incremento segetum arborumque fetus grandescunt et in hoc igitur a celso dissentio qui reformidans inpensam quae scilicet largior est in amplioribus armentis censet et exiguis uomeribus et dentalibus terram subigere quo minoris formae bubus id administrari possit ignorans plus esse reditus in ubertate frugum quam inpendii si maiora mercemur armenta praesertim in italia ubi arbustis atque oleis consitus ager altius resolui ac subigi desiderat ut et summae radices uitium olearumque uomeribus rescindantur quae si maneant frugibus obsint et inferiores penitus subacto solo facilius capiant umoris alimentum potest tamen illa celsi ratio numidiae et aegypto conuenire ubi plerumque arboribus uiduum solum frumentis seminatur atque eius modi terram  pinguibus harenis putrem uelut cinerem solutam quamuis                                                 leuissimo dente moueri satis est bubulcum autem per proscissum ingredi oportet alternisque uersibus obliquum tenere aratrum et alternis recto plenoque sulcare sed ita ne cubi crudum solum et inmotum relinquat quod agricolae scamnum uocant boues cum ad arborem uenerint fortiter retinere ac retardare ne in radicem maiore nisu uomis inpactus colla conmoueat neue aut cornu bos ad stipitem uehementius offendat aut extremo iugo truncum delibet ramumque deplantet uoce potius quam uerberibus terreat ultimaque sint opus recusantibus remedia plagae numquam stimulo lacessat iuuencum quae res taetratum calcitrosumque eum reddit non numquam tamen admoneat flagello sed nec in media parte uersurae consistat detque requiem in summa ut spe cessandi totum spatium bos agilius enitatur sulcum autem ducere longiorem quam pedum centum uiginti contrarium pecori est quoniam plus aequo fatigatur ubi hunc modum excessit cum uentum erit ad uersuram in priorem partem iugum propellat et boues inhibeat ut colla eorum refrigescant quae celeriter conflagrant nisi adsidue stringantur et ex eo tumor ac deinde ulcera inuadunt nec minus dolabra quam uomere bubulcus utatur et praefractas stirpes summasque radices quibus ager arbusto consitus inplicatur omnis refodiat ac persequatur   quem ad modum ab opere disiuncti boues curari debeant boues cum ab opere disiunxerit substrictos confricet manibusque conprimat dorsum et pellem reuellat nec patiatur corpori adhaerere quia et genus morbi maxime est armentis noxium colla subigat merumque faucibus si aestuauerint infundat satis autem est singulis uini sextarios praebere sed ante ad praesaepia boues religari non expedit quam sudare atque anhelare desierint cum deinde tempestiue potuerint uesci non multum nec uniuersum cibum sed partibus et paulatim praebere conuenit quem cum absumpserint ad aquam duci oportet sibiloque adlectari quo libentius bibant tum demum reductos largiore pabulo satiari hactenus de officio bubulci dixisse abunde est sequitur ut tempora quoque subigendi arui praecipiamus  quibus temporibus quidque genus soli proscindendum et iterandum sit pingues campi qui diutius continent aquam proscindendi sunt anni tempore iam incalescente cum omnis herbas ediderint neque adhuc earum semina maturuerint sed tam frequentibus densisque sulcis arandi sunt ut uix dinoscatur in utram partem uomer actus sit quoniam sic omnes radices herbarum perruptae necantur sed et conpluribus iterationibus sic resoluatur ueruactum in puluerem ut uel nullam uel exiguam desideret occationem cum seminauimus nam ueteres romani dixerunt male subactum agrum qui satis frugibus occandus sit eum porro an recte are  tur frequenter explorare debet agricola nec tantum uisu qui fallitur non numquam superfusa terra latentibus scamnis uerum etiam tactu qui minus decipitur cum solidi rigoris admota pertica transuersis sulcis inseritur ea si aequaliter ac sine offensatione penetrauit manifestum est totum solum deinceps esse motum sin autem subeunti durior aliqua pars obstitit crudum ueruactum esse demonstrat hoc cum saepius bubulci fieri uident non conmittunt scamna facere igitur uliginosi campi proscindi debent post idus mensis aprilis quo tempore cum arati fuerint uiginti diebus interpositis circa solstitium quod est nonum uel octauum kalendas iulias iteratos esse oportebit ac deinde circa septembris kalendas tertiatos quoniam in id tempus ab aestiuo solstitio conuenit inter peritos rei rusticae non esse arandum nisi si magnis ut fit non numquam subitaneis imbribus quasi hibernis pluuiis terra permaduerit quod cum accidit nihil prohibet quo minus mense iulio ueruacta subigantur sed quandoque arabitur obseruabimus ne lutosus ager tractetur neue exiguis nimbis semimadidus quam terram rustici uariam cariosamque appellant ea est cum post longas siccitates leuis pluuia superiorem partem glaebarum madefecit inferiorem non adtigit nam quae limosa uersantur arua toto anno desinunt posse tractari nec sunt habilia sementi aut occationi aut sationi at rursus quae uaria subacta sunt continuo triennio sterilitate adficiuntur medium igitur temperamentum maxime sequamur in arandis agris ut neque suco careant nec abundent uligine quippe nimius umor ut  dixi limosos lutososque reddit at qui siccitatibus aruerunt expediri probe non possunt nam uel respuitur duritia soli dens aratri uel si qua parte penetrauit non minute diffundit humum sed uastos caespites conuellit quibus obiacentibus inpeditum aruum minus recte potest iterari quia ponderibus glaebarum sicut aliquis obstantibus fundamentis uomis a sulco repellitur quo euenit ut in iteratione quoque scamna fiant et boues iniquitate operis maxime mulcentur accedit huc quod omnis humus quamuis laetissima tamen inferiorem partem ieiuniorem habet eamque adtrahunt excitatae maiores glaebae quo euenit ut infecundior materia mixta pinguiori segetem minus uberem reddat tum etiam ratio rustici adgrauatur exiguo profectu operis iusta enim fieri nequeunt cum induruit ager itaque siccitatibus censeo quod iam proscissum est iterare pluuiamque opperiri quae madefacta terra facilem nobis culturam praebeat sed iugerum talis agri quattuor operis expeditur nam commode proscinditur duabus una iteratur tertiatur dodrante in liram satum redigitur quadrante operae liras autem rustici uocant easdem porcas cum sic aratum est ut inter duos latius distantis sulcos medius cumulus siccam sedem frumentis praebeat colles pinguis soli peracta satione trimestrium mense martio si uero tepor caeli siccitasque regionis suadebit februario statim proscindendi sunt deinde ab aprile medio usque in solstitium iterandi tertiandique septembri circa aequinoctium ac totidem operis quot uliginosi campi excoli  tur iugerum talis agri sed in arando maxime est obseruandum semper ut transuersus mons sulcetur nam hac ratione difficultas adcliuitatis infringitur laborque pecudum et hominum commodissime sic minuitur paulum tamen quotiensque iterabitur modo in elatiora modo in depressiora cliui obliquum agi sulcum oportebit ut in utramque partem rescindamus nec eodem uestigio terram moliamur exilis ager planus qui aquis abundat primum aretur ultima parte mensis augusti subinde septembri sit iteratus paratusque ad sementim circa aequinoctium expeditior autem labor eius modi solo est eoque pauciores inpenduntur operae nam tres uni iugero sufficiunt item graciles cliui non sunt aestate arandi sed circa septembris kalendas quoniam si ante hoc tempus proscinditur effeta et sine suco humus aestiuo sole peruritur nullasque uirium reliquias habet itaque optime inter kalendas et idus septembris aratur ac subinde iteratur ut primis pluuiis aequinoctialibus conseri possit neque in lira sed sub sulco talis ager seminandus est  quem ad modum frumentarius ager stercorandus sit prius tamen quam exilem terram iteremus stercorare conueniet nam eo quasi pabulo gliscit in campo rarius in colle spissius acerui stercoris instar quinque modiorum disponentur atque in plano pedes interualli quoquo uersus octo in cliuo duobus minus relinqui sat erit sed id nobis  decrescente luna fieri placet nam ea res herbis liberat segetis iugerum autem desiderat quod spissius stercoratur uehes quattuor et uiginti quod rarius duodeuiginti disiectum deinde protinus fimum inarari et adrui conuenit ne solis halitu uires amittat et ut permixta humus praedicto alimento pinguescat itaque cum in agro disponentur acerui stercoris non debet maior modus eorum dissupari quam quem bubulci eodem die possint obruere  de seminum generibus quoniam sementi terram docuimus praeparare nunc seminum genera persequamur prima et utilissima sunt hominibus frumenta triticum et semen adoreum tritici genera conplura cognouimus uerum ex iis maxime seren                                               dum est quod robus dicitur quoniam et pondere et nitore praestat secunda conditio est habenda siliginis cuius species in pane praecipua pondere deficitur tertium erit trimenstre cuius usus agricolis gratissimus nam ubi propter aquas aliamue causam matura satio est omissa praesidium ab hoc petitur id porro genus est siliginis reliquae tritici species nisi si quos multiplex uarietas frugum et inanis delectat gloria superuacuae sunt adorei autem plerumque uidemus in usu genera quattuor far quod appellatur clusinum candidi oris et nitidi far quod uocatur uennuculum rutilum atque alterum candidum sed utrum  que maioris ponderis quam clusinum semen trimenstre quod dicitur halicastrum idque pondere et bonitate est praecipuum sed haec genera tritici et adorei propterea custodienda sunt agricolis quoniam raro quisquam ager ita situs est ut uno semine contenti esse possimus interueniente parte aliqua uel uliginosa uel arida triticum autem sicco loco melius coalescit adoreum minus infestatur umore  leguminum genera cum sint conplura maxime grata et in usu hominum uidentur faba lenticula pisum phaselus cicer cannabis milium panicum sesama lupinum linum etiam et hordeum quia ex eo tisana est item pabulorum optima sunt medica et faenum graecum nec minus uicia proxima deinde cicera et eruum et farrago quae est ex hordeo sed de his prius disseremus quae nostra causa seminantur memores antiquissimi praecepti quo monemur ut locis frigidis nouissime tepidis celerius calidis ocissime iaciamus nunc autem proinde ac si temperatae regioni praecepta dabimus  de temporibus sationum placet nostro poetae adoreum atque etiam triticum non ante seminare quam occiderint uergiliae quod ipsum numeris sic edisserit at si triticeam in messem robustaque farra exercebis humum solisque instabis aristis ante tibi eoae atlantides abscondantur  absconduntur autem altero et tricensimo die post autumnale aequinoctium quod fere conficitur uiiii kal octobris propter quod intellegi debet tritici satio dierum sex et quadraginta ab occasu uergiliarum qui fit ante diem nonum kalendas nouembris ad brumae tempora sic enim seruant prudentes agricolae ut quindecim diebus prius quam conficiatur bruma totidemque post eam confectam neque arent neque uitem aut arborem putent nos quoque non abnuimus in agro temperato et minime umido sementem sic fieri debere ceterum locis uliginosis atque exilibus aut frigidis aut etiam opacis plerumque citra kalendas octobris seminare conuenire dum sicca tellure licet dum nubila pendent ut prius conualescant radices frumentorum quam hibernis imbribus aut gelidis pruinisue infestentur sed quamuis tempestiue sementis confecta erit cauebitur tamen ut patentis liras crebrosque sulcos aquarios quos non nulli elices uocant faciamus et omnem umorem in colliquias atque inde extra segetes diriuemus nec ignoro quosdam ueteres auctores praecepisse ne seminarentur agri nisi cum terra pluuiis permaduisset quod ego si tempestiue conpetat magis conducere agricolae non dubito sed si quod euenit non numquam seri sunt imbres quamuis sitienti solo recte semen conmittitur idque etiam in quibus  dam prouinciis ubi status talis caeli est usurpatur nam quod sicco solo ingestum et inoccatum est proinde ac si repositum in horreo non corrumpitur atque ubi uenit imber multorum dierum sementis uno die surgit tremelius quidem adseuerat prius quam inpluuerit ab auibus aut formicis sata non infestari dum aestiuis serenitatibus ager aret idque etiam saepius nos experti uerum adhuc esse conperimus magis apte tamen in eius modi agris adoreum quam triticum seritur quoniam folliculum quo continetur firmum et durabilem aduersus longioris temporis umorem habet  quantum cuique seminis in iugerum adiciendum sit iugerum agri pinguis plerumque modios tritici quattuor mediocris quinque postulat adori modios nouem si est laetum solum si mediocre decem desiderat nam quamuis de mensura minus auctoribus conuenit hanc tamen uideri commodissimam docuit noster usus quem si quis sequi recusat utatur praeceptis eorum qui uberem campum in singula iugera tritici quibus et adori octo modiis obserere praecipiunt atque hac portione mediocribus agris semina praebenda censent nobis ne istam quidem quam praediximus mensuram semper placet seruari quod eam uariat aut loci aut temporis aut caeli conditio loci cum uel in campis uel collibus frumentum seritur atque iis uel pingui  bus uel mediocribus uel macris temporis cum autumno aut etiam ingruente hieme frumenta iacimus nam prima sementis rarius serere permittit nouissima spissius postulat caeli cum aut pluuium aut siccum est nam illud idem quod prima sementis hoc quod ultima desiderat omne autem frumentum maxime campo patente et ad solem prono apricoque et soluto laetatur collis enim quamuis granum robustius aliquanto minus tamen tritici reddit densa cretosaque et uliginosa humus siliginem et far adoreum non incommode alit hordeum nisi solutum et siccum locum non patitur atque illa uicibus annorum requietum agitatumque alternis et quam laetissimum uolunt aruum hoc nullam mediocritatem postulat nam uel pinguissima uel macerrima humo iacitur illa post continuos imbris si necessitas exigat quamuis adhuc limoso et madente solo sparseris iniuriam sustinent hoc si lutoso conmiseris emoritur siliginis autem uel tritici si mediocriter cretosus uliginosusue ager est etiam paulo plus quam ut prius iam dixi quinque modiis ad sationem opus est at si siccus et resolutus locus idemque uel pinguis uel exilis est quattuor quoniam et e contrario macer tantundem seminis poscit nam nisi rare conseritur uanam et minutam spicam facit at ubi ex uno semine pluribus culmis fructificauit etiam ex rara segete densam facit inter cetera quoque non ignorare debemus quinta parte seminis amplius occupari agrum consitum arbusto quam uacuum et apertum  atque adhuc de satione autumnali loquimur hanc enim potissimam ducimus sed est altera cum cogit necessitas semenstrem uocant agricolae ea locis praegelidis ac niuosis ubi aestas est umida et sine uaporibus recte conmittitur ceteris admodum raro respondet quam tamen ipsam celeriter et utique ante aequinoctium uernum conueniet peragere si uero locorum et caeli conditio patietur quanto maturius seuerimus commodius proueniet neque enim est ullum sicut multi crediderunt natura trimenstre semen quippe idem iactum autumno melius respondet sed sunt nihilo minus quaedam aliis potiora quae sustinent ueris tepores ut siligo et hordeum galaticum et halicastrum granumque fabae marsicae nam cetera robusta frumenta semper ante hiemem seri debent in regionibus temperatis quem ad modum emendetur salsa et uliginosa terra solet autem salsam non numquam et amaram uliginem uomere terra quae quamuis matura iam sata manante noxio umore corrumpit et locis calentibus sine ulla stirpe seminum areas reddit eam glaebam signis adhibitis notari conuenit ut suo tempore uitiis eius modi medeamur nam ubi uel uligo uel alia quae pestis segetem enecat ibi columbinum stercus uel si id non est folia cupressi conuenit spargi et inarari sed antiquissimum est omnem inde umorem facto sulco deducere aliter uana erunt praedicta remedia nonnulli pelle hyaenae satoriam trimodiam uestiunt  atque ita ex ea cum paulum inmorata sunt semina iaciunt non dubitantes prouentura quae sic sata sint quaedam etiam subterraneae pestes adultas segetes radicibus subsectis enecant id ne fiat remedio est aquae mixtus sucus herbae quam rustici sedum appellant nam hoc medicamine una nocte semina macerata iaciuntur quidam cucumeris anguinei umorem expressum et eiusdem tritam radicem diluunt aqua similique ratione madefacta semina terrae mandant alii hac eadem aqua uel amurga insulsa cum coepit                                                    infestari seges perfundunt sulcos et ita noxia animalia submouent quem ad modum ad sementem frumenta sint eligenda illud deinceps praecipiendum habeo ut demessis segetibus iam in area futuro semini consulamus nam quod ait celsus ubi mediocris est fructus optimam quamque spicam legere oportet separatimque ex ea semen reponere cum rursus amplior messis prouenerit quicquid exteretur caphisterio expurgandum erit et semper quod propter magnitudinem ac pondus in imo subsederit ad semen reseruandum nam id plurimum prodest quia quamuis celerius locis umidis tamen etiam siccis frumenta degenerant nisi cura talis adhibetur neque enim dubium est ex robusto  semine posse fieri non robustum quod uero protinus ex leui natum sit numquam robur accipere manifestum est ideoque uergilius cum et alia tum et hoc de seminibus praeclare sic disseruit uidi lecta diu et multo spectata labore degenerare tamen ni uis humana quotannis maxima quaeque manu legeret sic omnia fatis in peius ruere ac retro sublapsa referri granum autem rutilum si cum est diffissum eundem colorem interiorem habet integrum esse non dubitamus quod extrinsecus albidum intus etiam candidum conspicitur leue ac uanum intellegi debet nec nos tamquam optabilis agricolis fallat siligo nam hoc tritici uitium est et quamuis candore praestet pondere tamen uincitur  quem ad modum facta sementi frumenta colenda sint  uerum in umido statu caeli recte prouenit et ideo locis manantibus magis apta est nec tamen ea longe nobis aut magna difficultate requirenda est nam omne triticum solo uliginoso post tertiam sationem conuertitur in siliginem proximus est his frumentis usus hordei quod rustici hexastichum quidam etiam cantherinum appellant quoniam et omnia animalia quae ruri sunt melius quam triticum pascit et hominem salubrius quam malum triticum nec aliud in egenis rebus magis inopiam defendit seritur soluta siccaque terra et uel praeualida uel exili quia constat  arua segetibus eius marcescere propter quod pinguissimo agro cuius nimis uiribus noceri non possit aut macro cui nihil aliud conmittitur altero sulco seminari debet post aequinoctium media fere sementi si laeto solo si gracili maturius iugerum quinque modios occupabit idque ubi paulum maturuerit festinantius quam ullum aliud frumentum demetendum erit nam et fragili culmo et nulla uestitum palea granum eius celeriter decidit isdemque de causis facilius teritur quam cetera sed cum eius messem sustuleris optimum est noualia pati anno cessare si minus stercore saturare et omne uirus quod adhuc inest terrae propulsare alterum quoque genus hordei est quod alii distichum galaticum nonnulli uocant ponderis et candoris eximii adeo ut tritico mixtum egregia cibaria familiae praebeat seritur quam pinguissimis sed frigidis locis circa martium mensem melius tamen respondet si clementia hiemis permittit cum seminatur circa idus ianuarias iugerum sex modios postulat inter frumenta etiam panicum ac milium ponenda sunt quamuis iam leguminibus ea contribuerim nam multis regionibus cibariis eorum coloni sustinentur leuem solutamque humum desiderant nec in sabuloso solo sed in harena quoque proueniunt modo umido caelo uel riguo solo nam siccum cretosumque reformidant ante uer seri non possunt quoniam teporibus maxime laetantur ultima tamen parte martii mensis commodissime terrae conmittuntur nec inpensa  graui rationem cultoris onerant quippe sextariis fere quattuor iugerum inplent  de sartione de runcatione  frequentem tamen exigunt sartionem et runcationem ut herbis liberentur ea cum spicas ediderunt prius quam semina hient aestibus manu carpuntur et suspensa in sole cum adsiccuerunt reconduntur atque ita reposita perennant diutius quam cetera panis ex milio conficitur qui ante quam refrigescat sine fastidio potest absumi panicum pinsitum et euolutum furfure sed milium quoque pultem quamuis in copia maxime cum lacte non fastidiendam praebet  quod solum cuique legumini conueniat quoniam de frumentis abunde praecepimus de leguminibus deinceps disseremus lupini prima ratio est quod et minimum operarum absumit et uilissime emitur et maxime ex iis quae seruntur iuuat agrum nam uineis iam emaciatis et aruis optimum stercus praebet ac uel effeto solo prouenit uel repositum in granario patitur aeuum boues per hiemem coctum maceratumque probe alit famem quoque si sterilitas annorum incessit hominibus commode propulsat spargitur statim ex area atque id solum omnium leguminum non desiderat requiem in horreo siue septembri mense ante aequinoctium seu protinus a kalendis octobribus crudis noualibus ingeras et qualiter  cumque obruas sustinet coloni neglegentiam teporem tamen autumni desiderat ut celeriter confirmetur nam si non ante hiemem conualuit frigoribus adfligitur reliquum quod semini superest in tabulatum quo fumus peruenit optime reponas quoniam si umor inuasit uermes gignit qui simul atque oscilla lupinorum adederunt reliqua pars enasci non potest id ut dixi exilem amat terram et rubricam praecipue nam cretam reformidat limosoque non exit agro iugerum decem modiis occupat ab hoc recte phaselus terrae mandabitur uel in uetereto uel melius pingui et restibili agro nec amplius quattuor modiis iugerum obseretur similis quoque ratio est pisi quod tamen facilem et solutam terram desiderat tepidumque locum et caelum frequentis umoris eadem mensura iugerum uel modio minus quam phaselum licet obserere primo tempore sementis ab aequinoctio autumnali fabae pinguissimus locus uel stercoratus destinetur et si ueteretum erit in ualle situm quod a superiore parte sucum accipit prius autem iaciemus semina deinde proscindemus terram proscissamque in liram reuocabimus occabimusque quo altius largiore humo contegatur nam id plurimum refert ut radices enatorum seminum penitus demersae sint sin autem proximae messis occupandum erit  restibile desectis stramentis quattuor et uiginti uehes stercoris in iugerum disponemus dissipabimusque et similiter cum semen crudo solo ingesserimus inarabimus inporcitumque occabimus quamuis sint qui negent locis frigidis oportere occari fabam quia exstantes glaebae a gelicidiis adhuc eam teneram uindicent et aliquem teporem frigore laboranti praebeant sunt etiam qui putent in aruis hanc eandem uice stercoris fungi quod sic ego interpretor ut existimem non sationibus eius pinguescere humum sed minus hanc quam cetera semina uim terrae consumere nam certum habeo frumentis utiliorem agrum esse qui nihil quam qui istam spicam proximo anno tulerit iugerum agri ut tremelio quattuor ut nobis uidetur fabae sex occupant modii si solum pingue sit si mediocre paulo amplius eaque nec macrum nec nebulosum locum patitur densa tamen humo saepe commode respondet media sementi pars seri et pars ultima debet quae septimontialis satio dicitur tempestiua frequentius non numquam tamen sera melior est post brumam parum recte seritur pessime uere quamuis sit etiam trimestris faba quae mense februario seratur quinta parte amplius quam matura sed exiguas paleas nec multam siliquam facit ueteres itaque rusticos plerumque dicentis audio malle se maturae fabalia quam fructum trimestris sed quocumque tempore anni seretur opera danda erit ut quantum destinauerimus in  sationem tantum quinta decima luna si tamen ea non transcurret eo die solis radios quod graeci apokrousin uocant si minus quarta decima utique adhuc lunae crescente lumine spargatur etiam si confestim totum semen operiri non poterit nihil enim nocebitur ei nocturnis roribus aliisue ex causis dum a pecore et auibus uindicetur priscis autem rusticis nec minus uergilio prius amurga uel nitro macerari eam et ita seri placuit laetior ut fetus siliquis fallacibus esset et quamuis igni exiguo properata maderent                     nos quoque sic medicatam conperimus cum ad maturitatem perducta sit minus a curculione infestari sed et illud quod deinceps dicturi sumus experti praecipimus silente luna fabam uellito ante lucem deinde cum in area exaruerit confestim prius quam luna incrementum capiat excussam refrigeratamque in granarium conferto sic condita a curculionibus erit innoxia maximeque ex leguminibus ea sine iumentis teri sine uento purgari expeditissime sic poterit modicus fasciculorum numerus resolutus in extrema parte areae conligetur quem per longissimum eius mediumque spatium tres uel quattuor homines promoueant pedibus et baculis furcisue contundant deinde cum ad alteram partem areae peruenerint in aceruum cul  mos regerant nam semina excussa in area iacebunt superque ea paulatim eodem modo reliqui fasciculi excutientur ac durissimae quidem acus reiectae separataeque erunt a cudentibus minutae uero quae de siliquis cum faba resederint aliter secernentur nam cum aceruos paleis granisque mixtus in unum fuerit congestus paulatim ex eo uentilabris per longius spatium iactetur quo pacto palea quae leuior est citra decidet faba quae longius emittitur pura eo perueniet quo uentilator eam iaculabitur lentim modo semediata luna usque in duodecimam solo tenui et resoluto uel pingui sed sicco maxime loco seri conuenit nam in flore facile luxuria et umore corrumpitur quae ut celeriter prodeat et ingrandescat ante quam seritur fimo arido permisceri debet et cum ita quatriduo aut quinque diebus requieuerit spargi sationes eius duas seruamus alteram maturam per mediam sementim seriorem alteram mense februario iugerum agri paulo plus quam modius occupat ea ne curculionibus absumatur nam etiam dum est in siliqua exesturcurandum erit ut cum extrita sit in aquam dimittatur et ab inani quae protinus innatat separetur solida tum in sole siccetur et radice silphi trita cum aceto adspargatur defriceturque atque ita rursus in sole siccata et mox refrigerata recondatur si maior est modus in horreo si minor in uasis oleariis salsamentariis  que quae repleta cum confestim gypsata sunt quandoque in usus prompserimus integram lentim repperiemus potest tamen etiam citra istam medicationem cineri mixta commode seruari lini semen nisi si magnus est eius in ea regione quam colis prouentus et pretium proritat serendum non est agris enim praecipue noxium est itaque pinguissimum locum et modice umidum poscit seritur a kalendis octobribus in ortum aquilae qui est uii idus decembris iugerum agri octo modiis obseritur non nullis placet macro solo et quam spississimum semen eius conmitti quo tenuius linum proueniat idem etiam si laeto solo seratur mense februario decem modios in iugerum iaci oportere dicunt sesama quae rigantur maturius quae carent umore ab aequinoctio autumnali serenda sunt in idus octobres putre solum quod campani pullum uocant plerumque desiderant non deterius tamen etiam pinguibus harenis uel congesticia humo proueniunt tantumque seminis quantum milium panicumque interdum etiam duobus sextariis amplius in iugerum spargitur sed hoc idem semen ciliciae syriaeque regionibus ipse uidi mense iunio iulioque conseri et per autumnum cum permaturuit tolli cicer aut cicercula quae piso est similis mense ianuario aut februario seri debet laeto loco caelo umido quibusdam  tamen italiae locis ante kalendas nouembris seritur tres modii iugerum inplent nec ullum legumen minus agro nocet sed raro respondet quoniam nec siccitates nec austros in flore sustinet quae utraque incommoda fere eo tempore anni sunt quo deflorescit cicer quod arietillum uocatur itemque alterius generis quod punicum seri mense martio toto potest caelo humido loco quam laetissimo nam etiam id terram laedit atque ideo inprobatur a callidioribus agricolis quod tamen si seri debeat pridie macerandum erit ut celerius enascatur iugero modii tres abunde sunt cannabis solum pingue stercoratumque et riguum uel planum atque umidum et alte subactum deposcit in quadratum pedem seruntur grana sex eius seminis arcturo exoriente quod est ultimo mense februario circa sextum aut quintum kalendas martias nec tamen usque in aequinoctium uernum si sit pluuius caeli status inprobe seretur ab his leguminibus ratio est habenda napi raparumque nam utraque rusticos inplent magis tamen utilia rapa sunt quia et maiore incremento proueniunt et non hominem solum uerum etiam boues pascunt praecipue in gallia ubi hiberna cibaria praedictis pecudibus id holus praebet solum putre et solutum res utraque desiderat nec densa nascitur humo sed rapa campis et locis umidis laetantur napus deuexam amat et siccam tenuique propiorem terram itaque glareosis sabulosisque aruis melior  exit locique proprietas utriusque semen conmutat namque in alio solo rapa biennio sata conuertuntur in napum in alio napus raporum accipit speciem riguis locis utrumque recte ab solstitio seritur siccis ultima parte mensis augusti uel prima septembris subactum solum pluribus iterationibus aratri uel rastri largoque stercore satiatum postulant nam id plurimum refert non solum quod melius ea proueniunt sed quod etiam post fructum eorum sic tractatum etiam solum segetes opimas facit iugerum agri non amplius quattuor sextariis raporum seminis obserendum est quarta parte amplius napi spargendum quia non in uentrem latescit sed tenuem radicem deorsum agit atque haec hominum causa serenda censemus illa deinde pecudum pabulorum genera conplura sicut medicam uiciam farraginem quoque hordeaciam et auenam faenum graecum nec minus eruum et ciceram nam cetera neque enumerare et minus serere dignamur excepta tamen cytiso de qua dicemus in iis libris quos de generibus surculorum conscripsimus sed ex iis quae placent eximia est herba medica quod semel seritur decem annis omnibus deinde recte quater interdum etiam sexiens demetitur quod agrum stercorat quod omne emaciatum armentum ex ea pinguescit quod aegrotanti pecori remedium est quod iugerum eius toto anno tribus equis abunde sufficit seritur ut deinceps praecipiemus locum in quo medicam proximo uere saturus es proscindito circa kalendas octobris  et eum tota hieme putrescere sinito deinde kalendis februariis diligenter iterato et lapides omnes elegito glaebasque obfringito postea circa martium mensem tertiato et occato cum sic terram subegeris in morem horti areas latas pedum denum longas pedum quinquagenum facito ut per semitas aqua ministrari possit aditusque utraque parte runcantibus pateat deinde uetus stercus inicito atque ita mense ultimo aprili serito tantum quantum ut singuli cyathi seminis locum occupent decem pedum longum et quinque latum quod ubi feceris ligneis rastrisid enim multum confertstatim iacta semina obruantur nam celerrime sole aduruntur post sationem ferro tangi locus non debet atque ut dixi ligneis rastris sariendus et identidem runcandus est ne alterius generis herba inualidam medicam peremat tardius messim primam eius facere oportebit cum iam seminum aliquam partem eiecerit postea quam uoles teneram cum prosiluerit deseces licet et iumentis praebeas sed inter initia parcius dum consuescant ne nouitas pabuli noceat inflat enim et multum creat sanguinem cum secueris autem saepius eam rigato paucos deinde post dies ubi coeperit fruticare omnis alterius generis herbas eruncato sic culta sexiens anno demeti poterit et permanebit annis decem uiciae autem duae sationes sunt prima qua pabuli causa circa aequinoctium autumnale serimus septem modios eius in unum iugerum secunda qua sex modios mense ianuario uel etiam serius iacimus semini progenerando  utraque satio potest cruda terra fieri sed melius proscissa idque genus praecipue non amat rores cum seritur itaque post secundam diei horam uel tertiam spargendum est cum iam omnis umor sole uentoue detersus est neque      amplius proici debet quam quod eodem die possit operiri nam si nox incessit quantulocumque umore prius quam obruatur corrumpitur obseruandum erit ne ante quintam et uicesimam lunam terrae mandetur aliter satae fere limacem nocere conperimus farraginem in restibili stercoratissimo loco et altero sulco serere conuenit ea fit optima cum cantherini hordei decem modiis iugerum obseritur circa aequinoctium autumnale sed inpendentibus pluuiis ut consita rigataque imbribus celeriter prodeat et confirmetur ante hiemis uiolentiam nam frigoribus cum alia pabula defecerunt ea bubus ceterisque pecudibus optime desecta praebetur et si depascere saepius uoles usque in mensem maium sufficit quod si etiam semen uoles ex ea percipere a kalendis martiis pecora depellenda et ab omni noxa defendenda est ut sit idonea frugibus similis ratio auenae est quae autumno sata partim caeditur in faenum uel pabulum dum adhuc uiret partim semini custoditur faenum graecum quod siliquam uocant rustici duo tempora sationum habet quorum alterum est septembris  mensis cum pabuli causa seritur isdem diebus quibus uicia circa aequinoctium alterum autem mensis ianuarii ultimi uel primi februarii cum in semen seminatur sed hac satione iugerum sex modiis illa septem occupamus utraque cruda terra non incommode fit daturque opera ut spisse aretur nec tamen alte nam si plus quattuor digitis adobrutum est semen eius non facile prodit propter quod non nulli prius quam serant minimis aratris proscindunt atque ita iaciunt semina et sarculis adruunt eruum autem laetatur loco macro nec umido quia luxuria plerumque corrumpitur potest autumno seri nec minus post brumam ianuarii parte nouissima uel toto februario dum ante kalendas martias quem mensem uniuersum negant agricolae huic legumini conuenire quod eo tempore satum pecori sit noxium et praecipue bubus quos pabulo suo cerebrosos reddat quinque modiis iugerum obseritur cicera bubus erui loco fresa datur in hispania baetica quae cum suspensa mola diuisa est paulum aqua maceratur dum inlentescat atque ita mixta paleis succretis pecori praebetur sed erui duodecim librae satisfaciunt uni iugo cicerae sedecim eadem hominibus non inutilis neque iniucunda est sapori certe nihilo differt a cicercula colore tantum discernitur nam est obsoletior et nigro  propior seritur primo uel altero sulco mense martio ita ut postulat soli laetitia quod eadem quattuor modiis non numquam et tribus interdum etiam duobus ac semodio iugerum occupat  quem ad modum et quot operis unumquodque frumentorum et leguminum colatur quoniam quando quidque serendum sit persecuti sumus nunc quem ad modum quotque operis singula eorum quae rettulimus colenda sint demonstrabimus peracta sementi sequens cura est sartionis de qua non conuenit inter auctores quidam negant eam quicquam proficere quod frumenti radices sarculo detegantur aliquae etiam succidantur ac si frigora incesserint post sartionem gelu frumenta enecentur satius autem esse ea tempestiue runcari et purgari pluribus tamen sariri placet sed neque eodem modo neque isdem temporibus usque quaque fieri nam in agris siccis et apricis simul ac primum sartionem pati queant segetes debere eas permota terra adobrui ut fruticare possint quod ipsum ante hiemem fieri oportere deinde post hiemem iterari in locis autem frigidis et palustribus plerumque transacta hieme sariri nec adobrui sed plana sartione terram permoueri multis tamen nos regionibus aptam esse hiemalem sartionem conperimus dum taxat ubi et siccitas caeli et tepores permittunt sed nec istud ubique fieri censemus uerum incolarum consuetudine uti sunt enim regionum propria munera sicut  aegypti et africae quibus agricola post sementim ante messem segetem non adtingit quoniam caeli conditio et terrae bonitas ea est ut uix ulla herba exeat nisi ex semine iacto siue quia rari sunt imbres seu quia qualitas humi sic se cultoribus praebet in iis autem locis ubi desideratur sartio non ante sunt adtingendae segetes etiam si caeli status permittat quam cum sata sulcos contexerint triticumque et adorium cum quattuor fibras habere coeperint hordeum cum quinque faba et cetera legumina cum quattuor digitis a terra exstiterint recte sarientur excepto tamen lupino cuius semini contraria est sartio quoniam unam radicem habet quae siue ferro succisa est seu uulnerata totus frutex emoritur quod etiam si non fieret superuacuus tamen erat cultus cum sola haec res adeo non infestetur herbis ut ipsa herbas peremat at quae aliae segetes uel umidae moueri possunt melius tamen siccae sariuntur quia sic tractatae non infestantur rubigine hordeum uero nisi siccissimum tangi non debet fabam multi ne sariendam quidem putant quod et manibus cum maturuerit ducta secernatur a cetera runca et internatae herbae faeno reseruentur cuius opinionis etiam cornelius celsus est qui inter ceteras dotes eius leguminis hanc quoque enumerat quod sublata faba faenum ex eodem loco secari posse dicat sed mihi  uidetur pessimi agricolae conmittere ut satis herba proueniat frugibus enim plurimum detrahitur si relinquitur runca neque est rustici prudentis magis pabulis studere pecudum quam cibis hominum cum praesertim liceat illa quoque cultu pratorum consequi adeoque fabam sariendam censeo ut existimem debere etiam ter sariri nam sic cultam conperimus non solum multiplicare fructum sed et exiguam portionem in ualuulis habere fresaeque eius et expurgatae modium paene tam plenum esse quam integrae quoniam uix minuatur mensura detractis putaminibus atque in totum sicut ante iam diximus hiberna sartio plurimum iuuat diebus serenis ac siccis post brumam confectam mense ianuario si gelicidia non sint ea porro sic debet fieri ne radices satorum laedantur et ut potius adobruantur cumulisque exaggerentur ut latius se frutex culmi diffundat id prima sartione fecisse proderit secunda oberit quia cum pullulare desit frumentum putrescit si adrutum est nihil itaque amplius in iteratione quam remoliri terra debet aequaliter eamque transacto aequinoctio uerno statim peragi oportet intra dies uiginti ante quam seges in articulum eat quoniam serius sarta corrumpitur insequentibus aestiuis siccitatibus et caloribus subiungenda deinde est sartioni runcatio curandumque ne florentem segetem tangamus sed aut ante aut mox cum defloruerit omne autem frumentum et hordeum quicquid denique non duplici semine est spicam a tertio ad quartum nodum emittit et cum totam edidit octo diebus deflorescit ac deinde grandescit diebus quadraginta quibus post florem  ad maturitatem uenit rursus quae duplici semine sunt ut faba pisum lenticula diebus quadraginta florent simulque grandescunt  pro modo cuiusque agri quot operae desiderentur et ut iam percenseamus quot operis in aream perducantur ea quae terrae credidimus tritici modii quattuor uel quinque bubulcorum operas occupant quattuor occatoris unam sartoris duas primum et unam cum iterum sariuntur runcatoris unam messoris unam et dimidiam in totum summam operarum decem et dimidiam siliginis modii quinque totidem operas desiderant seminis modii nouem uel decem totidem operas quot tritici modii quinque postulant hordei modii quinque bubulci operas tres exigunt occatoriam unam sartoriam unam et dimidiam messoriam unam summam operarum sex et dimidiam fabae modii quattuor uel sex in uetereto duas operas bubulcorum detinent at in restibili unam occantur sesquiopera sariuntur sesquiopera et una opera iterum tertium sariuntur una opera metuntur una summa fit operarum octo uel septem uiciae modii sex uel septem in uetereto bubulcorum duas operas uolunt in restibili unam item occantur una opera metuntur una summa fit operarum quattuor erui modii quinque totidem operis conseruntur occantur una item singulis sariuntur runcantur metuntur quae cuncta sex operas         occupant siliquae modii sex uel septem totidem operis obruuntur metuntur una phaseoli modii quattuor obruuntur totidem operis occantur una metuntur una cicerae uel cicerculae modii quattuor operas bubulcorum tres postulant occantur una opera runcantur una uelluntur una summa fit sex operarum lentis sesquimodius totidem operis obruitur occatur una saritur duabus runcatur una uellitur una summa fit operarum octo lupini modii decem obruuntur una occantur una metuntur una milii sextarii quattuor totidemque panici bubulcorum operas occupant quattuor occantur operis tribus sariuntur tribus quot operis carpantur incertum est ciceris modii tres operis totidem seminantur occantur duabus sariuntur una runcantur una uelluntur tribus summa fit undecim operarum lini decem modii uel octo quattuor iugis conseruntur occantur tribus runcantur una uelluntur tribus summa fit undecim operarum sesami sextarii sex tribus iugis a proscissione tolluntur occantur operis quattuor sariuntur quattuor et sariuntur iterum duabus metuntur duabus summa fit operarum quindecim cannabis seritur ut supra docuimus sed incertum est quantam inpensam curamque desideret at medica obruitur non aratro sed ut dixi ligneis rastellis iugerum agri eius occant duo sarit unus metit unus hac consummatione operarum conligitur posse agrum ducen  torum iugerum subigi duobus iugis bouum totidemque bubulcis et sex mediastinis si tamen uacet arboribus at ubi sit arbustum tamen eundem modum saserna tribus hominibus adiectis adseuerat probe satis excoli quae nos ratio docet sufficere posse iugum bouum tritici centum uiginti quinque modiis totidemque leguminum ut sit in assem autumnalis satio modiorum ducentorum quinquaginta et posthac nihilo minus conserantur trimenstrium modii quinque et septuaginta hoc deinde sic probatur semina quae quarto sulco seruntur in iugeribus uiginti quinque desiderant bubulcorum operas centum decem et quinque nam proscinditur is agri modus quamuis durissimi quinquaginta operis iteratur quinque et uiginti tertiatur et conseritur quadraginta cetera legumina occupant operas sexaginta id est menses duos pluuiales quoque et feriarum conputantur quibus non aratur dies quinque et quadraginta item peracta sementi quibus requiescunt dies triginta sic in asse fiunt octo menses et dies decem supersunt tamen de anno tres reliqui menses et dies quinque et uiginti quos absumamus aut in satione trimenstrium aut in uecturis faeni et pabulorum et stercoris aliorumque utensilium  quae legumina agris prosint quaeque noceant sed ex iis quae rettuli seminibus idem saserna putat  aliis stercorari et iuuari agros aliis rursus peruri et emaciari stercorari lupino faba uicia eruilia lenti cicercula piso de lupino nihil dubito atque etiam de pabulari uicia si tamen eam uiridem desectam confestim aratrum subsequatur et quod falx reliquerit prius quam inarescat uomis rescindat atque obruat id enim cedit pro stercore nam si radices eius desecto pabulo relictae inaruerunt sucum omnem solo auferent uimque terrae absument quod etiam in faba ceterisque leguminibus quibus terra gliscere uidetur ueri simile est accidere ut nisi protinus sublata messe eorum proscinditur nihil iis segetibus quae deinceps in eo loco seminari debent profuturum sit ac de iis quoque leguminibus quae uelluntur tremelius obesse ait maxime solo uirus ciceris et lini alterum quia sit salsae alterum quia sit feruidae naturae quod etiam uergilius significat dicendo urit enim lini campum seges urit auenae urunt lethaeo perfusa papauera somno neque enim dubium quin et his seminibus infestetur ager sicut et milio et panico sed omni solo quod praedictorum leguminum segetibus fatiscit una praesens medicina est ut stercore adiuues et absumptas uires hoc uelut pabulo refoueas nec tantum propter semina quae sulcis aratri  conmittuntur uerum etiam propter arbores ac uirgulta quae maiorem in modum laetantur eius modi alimento quare si est ut uidetur agricolis utilissimum diligentius de eo dicendum existimo cum priscis auctoribus quamuis non omissa res leui tamen admodum cura sit prodita  de generibus stercoris tria igitur genera stercoris sunt praecipue quod ex auibus quod ex hominibus quod ex pecudibus confit auium primum habetur quod ex columbariis egeritur deinde quod gallinae ceteraeque uolucres edunt exceptis tamen palustribus aut nantibus ut anetis et anseris nam id noxium quoque est maxime tamen columbinum probamus quod modice sparsum terram fermentare conperimus secundum deinde quod homines faciunt si et aliis uillae purgamentis inmisceatur quoniam per se naturae est feruentioris et idcirco terram perurit aptior est tamen surculis hominis urina quam sex mensibus passus ueterescere si uitibus aut pomorum arboribus adhibeas nullo alio magis fructus exuberat nec solum ea res maiorem faciet prouentum sed etiam saporem et odorem uini pomorumque reddit meliorem potest et uetus amurga quae salem non habet permixta huic commode frugiferas arbores et  praecipue oleas rigare nam per se quoque adhibita multum iuuat sed usus utriusque maxime per hiemem est et adhuc uere ante aestiuos uapores dum etiam uites et arbores ablaqueatae sunt tertium locum optinet pecudum stercus atque in eo quoque discrimen est nam optimum existimatur quod asinus facit quia id animal lentissime mandit ideoque facilius concoquit et bene confectum atque idoneum protinus aruo fimum reddit post haec quae diximus ouillum et ab hoc caprinum est mox ceterorum iumentorum armentorumque deterrimum ex omnibus suillum habetur quin etiam satis proficit cineris et fauillae frutex uero lupini succisus optimi sterceris uim praebet nec ignoro quoddam esse ruris genus in quo neque pecora neque auis haberi possint at tamen inertis est rustici eo quoque loco defici stercore licet enim quamlibet frondem licet e uepribus et e uiis conpitisque congesta conligere licet felicem sine iniuria uicini etiam cum officio decidere et permiscere cum purgamentis cohortis licet depressa fossa qualem stercori reponendo primo uolumine fieri praecepimus cinerem caenumque cloacarum et culmos  ceteraque quae euerruntur in unum congerere sed eodem medio loco robustam materiem defigere conuenit namque ea res serpentem noxiam latere in stercore prohibet haec ubi uiduus pecudibus ager nam ubi greges quadrupedum uersantur quaedam cottidie ut culina et caprile quaedam pluuiis diebus ut bubilia et ouilia debent emundari ac si tantum frumentarius ager est nihil refert genera sterceris separare sin autem surculo et segetibus atque etiam pratis fundus est dispositus generatim quoque reponendum est sicut caprarum et auium reliqua deinde in praedictum locum concauom egerenda et adsiduo humore satianda sunt ut herbarum semina culmis ceterisque rebus inmixta putrescant aestiuis deinde mensibus non aliter ac si repastines totum stercilinum rastris permisceri oportet quo facilius putrescat et sit aruis idoneum parum autem diligentis existimo esse agricolas apud quos minores singulae pecudes trigenis diebus minus quam singulas itemque maiores denas uehes stercoris efficiunt totidemque singuli homines qui non solum ea purgamenta quae ipsi corporibus edunt sed et quae colluuies cohortis et aedificii cotidie gignit contrahere et congerere possunt illud quoque praecipien  dum habeo stercus omne quod tempestiue repositum anno requieuerit segetibus esse maxime utile nam et uires adhuc solidas habet et herbas non creat quanto autem uetustius sit minus prodesse quoniam minus ualeat itaque pratis quam recentissimum debere inici quod plus herbarum progeneret idque mense februario luna crescente fieri oportere nam ea quoque res aliquantum faeni fructum adiuuat de cetero usu sterceris qualis in quaque re debeat esse tum dicemus cum singula persequemur                           quibus temporibus agri stercorandi sint interim qui frumentis arua praeparare uolet si autumno sementem facturus est mense septembri si uere qualibet hiemis parte modicos aceruos luna decrescente disponat ita ut plani loci iugerum duodeuiginti cliuosi quattuor et uiginti uehes stercoris teneant et ut paulo prius dixi non antea dissupet cumulos quam erit saturus si tamen aliqua causa eum tempestiuam stercorationem facere prohibuerit secunda ratio est ante quam sariat more seminantis ex auiariis puluerem stercoris per segetem spargere si et is non erit caprinum manu iacere atque ita terram sarculis permiscere ea res laetas segetes reddit nec ignorare colonos oportere reor sicuti refrigescere agrum qui non ster  coretur ita peruri si nimium sterceretur magisque conducere agricolae frequenter id potius quam inmodice facere nec dubium quin aquosus ager maiorem eius copiam siccus minorem desideret alter quod adsiduis umoribus rigens hoc adhibito regelatur alter quod per se tepens siccitatibus hoc adsumpto largioribus torretur propter quod nec deesse ei talem materiem nec superesse oportet si tamen nullum genus stercoris suppetet et multum proderit fecisse quod marcum columellam patruum meum doctissimum et diligentissimum agricolam saepe numero usurpasse memoria repeto ut sabulosis locis cretam ingereret cretosis ac nimium densis sabulum atque ita non solum segetes laetas excitaret uerum etiam pulcherrimas uineas efficeret nam idem negabat stercus uitibus ingerendum quod saporem uini corrumperet melioremque censebat esse materiam uindemiis exuberandis congesticiam uel de uepribus uel denique aliam quamlibet arcessitam et aduectam humum iam uero et ego reor si deficiatur omnibus rebus agricola lupini certe praesidium expeditissimum non deesse quod cum exili loco circa idus septembris sparserit et inarauerit idque tempestiue uomere uel ligone succiderit uim optimae stercorationis exhibebit succidi autem lupinum sabulosis locis oportet cum secundum florem  lubricosis cum tertium egerit illic dum tenerum est conuertitur ut celeriter ipsum putrescat permisceaturque gracili solo hic iam robustius quod solidioris glaebas diutius sustineat et suspendat ut eae solibus aestiuis uaporatae resoluantur  quem ad modum ex aruo prata fiant atque haec arator exsequi poterit si non solum quae rettuli genera pabulorum prouiderit uerum etiam copiam faeni quo melius armenta tueatur sine quibus terram commode moliri difficile est et ideo necessarius ei cultus est etiam prati cui ueteres romani primas in agricolatione tribuerunt nomen quoque indiderunt ab eo quod protinus esset paratum nec magnum laborem desideraret marcus quidem porcius et illa conmemorauit quod nec tempestatibus adfligeretur ut aliae partes ruris minimeque sumptus egens per omnis annos praeberet reditum neque eum simplicem cum etiam in pabulo non minus redderet quam in faeno eius igitur animaduertimus duo genera quorum alterum est siccaneum alterum riguum laeto pinguique campo non desideratur influens riuos meliusque habetur faenum quod suapte natura sucoso gignitur solo quam quod inrigatum aquis elicitur quae tamen sunt necessariae si macies terrae postulat nam et in densa et resoluta humo quamuis exili pratum fieri potest cum facultas inrigandi datur ac nec campus concauae positionis esse  neque collis praeruptae debet ille ne conlectam diutius contineat aquam hic ne statim praecipitem fundat potest tamen mediocriter adcliuis si aut pinguis est aut riguus ager pratum fieri at planities maxime talis probatur quae exigue prona non patitur diutius imbres aut influentis riuos inmorari sed ut quis eam superuenit umor lente proripit itaque si palus in aliqua parte subsidens restagnat sulcis deriuanda est quippe aquarum abundantia atque penuria graminibus aeque est exitio  quem ad modum facta prata colantur cultus autem pratorum magis curae quam laboris est primum ne stirpes aut spinas ualidiorisue incrementi herbas inesse patiamur atque alias ante hiemem per autumnum exstirpemus ut rubos uirgulta iuncos alias sic uellamus ut intuba ac solstitialis spinas ac neque suem uelimus inpasci quoniam rostro suffodiat et cespites excitet neque pecora maiora nisi cum siccissimum solum est quia udo demerguntur ungulae et adterunt scinduntque radices herbarum tum deinde aspriora et pendula  loca mense februario luna crescente fimo iuuanda sunt omnesque lapides et si qua obiacent falcibus obnoxia conligi debent ac longius exportari submittique pro natura locorum aut temperius aut serius sunt etiam quaedam prata situ uetustatis obducta quibus mederi solent agricolae ueteres uel eraso musco seminibusque de tabulato superiectis uel ingesto stercore quorum neutrum tantum prodest quantum si cinerem saepius ingeras ea res muscum enecat at tamen pigriora sunt ista remedia cum sit efficacissimum de integro locum exarare sed haec si prata adcessimus facere debemus sin autem noua fuerint instituenda uel antiqua renouandanam multa sunt ut dixi quae neglegentia exolescant et fiant sterilia eaque expedit interdum etiam frumenti causa exarare quia talis ager post longam desidiam laetas segetes adfertigitur eum locum quem prato destinauerimus aestate proscissum subactumque protinus per autumnum rapis uel napo uel etiam faba conseremus insequente deinde anno frumento tertio diligenter arabimus omnesque ualidiores herbas et rubos et arbores quae interueniunt radicitus exstirpabimus nisi si fructus arbusti id facere nos prohibuerit deinde uiciam permixtam seminibus faeni seremus tum glaebas sarculis resoluemus et inducta crate coaequabimus  grumosque quos ad uersuram plerumque tractae faciunt crates disiciamus ita ne cubi ferramentum faenisecis possit offendere sed eam uiciam non conuenit ante desecare quam permaturuerit et aliqua semina subiacenti solo iecerit tum faenisecas eam oportet recidere ac deinde rigari si fuerit facultas aquae et si tamen terra densior est nam in resoluta humo non expedit inducere maiorem uim riuorum prius quam conspissatum fuerit et herbis conligatum solum quoniam impetus aquarum proluit terram nudatisque radicibus gramina non patitur coalescere propter quod ne pecora quidem oportet teneris adhuc et subsidentibus pratis inmittere sed quotiens herba prosiluerit falcibus desecare nam pecudes ut ante iam dixi molli solo infigunt ungulas atque interruptas non sinunt herbarum radices serpere et condensari altero tamen anno minora pecora post faenisicia permittemus admitti si modo siccitas et conditio loci patietur tertio deinde cum pratum solidius ac durius erit poterit etiam maiores recipere pecudes sed in totum curandum est ut secundum fauonii exortum mense februario circa idus inmixtis seminibus  faeni macriora loca et utique celsiora stercorentur nam editior cliuus praebet etiam subiectis alimentum cum superueniens imber aut manu riuos perductus sucum stercoris in inferiorem partem secum trahit atque ideo fere prudentes agricolae etiam in aratis collem magis quam uallem stercorant quoniam ut dixi pluuiae semper omnem pinguiorem materiam in ima deducunt  quem ad modum succisum faenum tractari et condi debeat faenum autem demetitur optime ante quam inarescat nam et largius percipitur et iucundiorem cibum pecudibus praebet est autem modus in siccando ut neque peraridum neque rursus uiride conligatur alterum quod omnem sucum si amisit stramenti uicem optinet alterum si nimium retinuit in tabulato putrescit ac saepe cum concaluit ignem creat et incendium non numquam etiam cum faenum cecidimus imber oppressit quod si permaduit inutile est udum mouere meliusque patiemur superiorem partem sole siccari tunc demum conuertemus et utrimque siccatum coartabimus in strigam atque ita maniplos uinciemus nec omnino cunctabimur quo minus sub tectum congeratur uel                         si non conpetet ut aut in uillam faenum portetur aut in  maniplum conligatur certe quicquid ad eum modum quem debet siccatum erit in metas exstrui conueniet easque ipsas in angustissimos uertices exacui sic enim commodissime faenum defendetur a pluuiis quae etiam si non sint non alienum tamen est praedictas metas facere ut si quis humor herbis inest exsudet atque excoquatur in aceruis propter quod prudentes agricolae quamuis iam inlatum tecto non ante conponunt quam per paucos dies temere congestum in se concoqui et deferuescere patiantur de area constituenda sed iam faenisicia insequitur cura messis quam ut recte possimus percipere prius instrumenta praeparanda  sunt quibus fruges coguntur area quoque si terrena erit ut sit ad trituram satis habilis primum radatur deinde confodiatur permixtis paleis cum amurga quae salem non accepit extricetur nam ea res a populatione murum formicarumque frumenta defendit tum aequata pauiculis uel molari lapide condensetur et rursus superiectis paleis inculcetur atque ita solibus siccanda relinquatur sunt ta  men qui prati subiacentem fauonio partem triturae destinant areamque demessa faba et iniecta expoliunt nam dum a pecudibus legumina proculcantur etiam herbae ungulis adteruntur atque ita glabrescit et fit idonea frumentis area  de messe facienda sed cum matura fuerit seges ante quam torreatur uaporibus aestiui sideris qui sunt uastissimi per exortum caniculae celeriter demetatur nam dispendiosa est cunctatio primum quod auibus praedam ceterisque animalibus praebet deinde quod grana et ipsae spicae culmis arentibus et aristis celeriter decidunt si uero procellae uentorum aut turbines incesserunt maior pars ad terram defluit propter quae recrastinari non debet sed aequaliter flauentibus iam satis ante quam ex toto grana indurescant cum rubicundum colorem traxerunt messis facienda est ut potius in area et in aceruo quam in agro grandescant frumenta constat enim si tempestiue decisa sint postea capere incrementum sunt autem metendi genera conplura multi falcibus ueruculatis atque iis uel rostratis uel denticulatis medium culmum secant multi mergis alii pectini  bus spicam ipsam legunt idque in rara segete facillimum in densa difficillimum est quo modo areaturae fieri debeant quod si falcibus seges cum parte culmi demessa sit protinus in aceruum uel in nubilar congeritur et subinde opportunius solibus torrefacta proteritur sin autem spicae tantum modo recisae sunt possunt in horreum conferri et deinde per hiemem uel baculis excuti uel exteri pecudibus at si conpetit ut in area teratur frumentum nihil dubium est quin equis melius quam bubus ea res conficiatur et si pauca iuga sunt adicere tribulam et traheam possis quae res utraque culmos facillime conminuit ipsae autem spicae melius fustibus tunduntur uannisque expurgantur at ubi paleis inmixta sunt frumenta uento separantur ad eam rem fauonius habetur eximius qui leuis aequalisque aestiuis mensibus perflat quem tamen opperiri lenti est agricolae quia saepe dum expectatur saeua nos hiems deprendit itaque in area detrita frumenta sic sunt aggeranda ut omni flatu possint excerni at si conpluribus diebus undique silebit aura uannis expurgentur ne post nimiam uentorum segnitiem uasta tempestas inritum faciat totius anni laborem pura deinde frumenta si in annos reconduntur  reteri debent nam quanto sunt expolitiora minus a curculionibus exeduntur sin protinus usui destinantur nihil adtinet repoliri satisque est in umbra refrigerari et ita granario inferri leguminum quoque non alia cura est quam reliquorum frumentorum nam ea quoque uel  conduntur atque hoc supremum est aratoris emolumentum percipiendorum seminum quae terrae crediderit  quae per ferias liceat agricolis et quae non liceat facere sed cum tam otii quam negotii rationem reddere maiores nostri censuerunt nos quoque monendos esse agricolas existimamus quae feriis facere quaeque non facere debeant sunt enim ut ait poeta quae festis exercere diebus fas et iura sinunt riuos deducere nulla religio uetuit segeti praetendere saepem insidias auibus moliri incendere uepres balantumque gregem fluuio mersare salubri quamquam pontifices negant segetem feriis saepiri debere uetant quoque lanarum causa lauari oues nisi si propter medicinam uergilius quod liceat feriis flumine abluere gregem praecipit et idcirco adicit fluuio mersare salubri id est salutari sunt enim uitia quorum causa pecus utile sit lauare feriis autem ritus maiorum etiam illa permittit far pinsire faces incidere candelas sebare uineam con  ductam colere piscinas lacus fossas ueteres tergere et purgare prata sicilire stercora aequare faenum in tabulata conponere fructus oliueti conductos cogere mala pira ficos pandere caseum facere arbores serendi causa collo uel mulo clitellario adferre sed iuncto aduehere non permittitur nec adportata serere neque terram aperire neque arborem conlucare sed ne sementem quidem administrare nisi prius catulo feceris nec faenum secare aut uincire aut uehere ac ne uindemiam quidem cogi per religiones pontificum feriis licet nec ouis tondere nisi si catulo feceris defrutum quoque facere et uinum defrutare licet uuas itemque oliuas conditu legere licet pellibus oues uestiri non licet in horto quicquid holerum causa facias omne licet feriis publicis hominem mortuum sepeliri non licet m porcius cato mulis equis asinis nullas esse ferias ait idemque boues permittit coniungere lignorum et frumentorum aduehendorum causa nos apud pontifices legimus fereis tantum denicalibus mulos iungere non licere ceteris licere hoc loco certum habeo quosdam cum solemnia festorum percensuerim desideraturos lustrationum ceterorumque sacrificiorum quae pro frugibus fiunt morem priscis usurpatum nec ego abnuo docendi curam sed differo  in eum librum quem conponere in animo est cum agricolationis totam disciplinam praescripsero finem interim praesentis disputationis faciam dicturus exordio sequente quae de uineis arbustisque prodidere ueteres auctores quaeque ipse mox conperi  rei rusticae liber tertius surcularis prior tertius liber haec continet i quod genus uitis conueniat cuique solo et statui caeli ii quae uites suburbanis regionibus ad escam conserendae sunt iii quae uites diffusionis causa deponendae iu nomina et qualitates minus aut magis generosarum uitium u disputationem qua colligitur nihil rusticis magis expedire quam uineas colere ui quantum debeat agricola ex deposito malleolo redigere uii quantum in singula iugera uini facere uiii quot iugera debeat unus uinitor colere ix quali solo et quomodo uitiarium faciundum sit x qualis et ex quibus partibus uitis malleolus legendus sit xi quomodo fecunditatem uitis explores xii quomodo aminneas uineas feraces facias xiii quae spectandae sint qualitates in eo solo quod uineis destinaueris xiu quomodo terra pastinetur xu quot modis uitis ponatur aut in prouinciis aut in italia xui meliorem esse positionem pastinato solo quam in nouali factis scrobibus aut sulcis xuii quae mensura pastinandi soli uineis abunde sit xuiii quemadmodum et quibus temporibus conserenda sit uitis  xix quae obseruare debeat qui uitem serit xx contra iuli attici positionem qui contortum malleolum ponit xxi quam longus debeat esse malleolus xxii quot genera uitium ponenda sint xxiii utrum distinctis uitium generibus horti conserendi sint an consemineae uineae faciendae  hactenus aruorum cultus ut ait praestantissimus poeta nihil enim prohibet nos publi siluine de isdem rebus dicturos celeberrimi carminis auspicari principio sequitur arborum cura quae pars rei rusticae uel maxima est earum species diuersae et multiformes sunt quippe uarii generis sicut auctor idem refert   nullis hominum cogentibus ipsae sponte sua ueniunt multae etiam nostra manu satae procedunt  sed quae non ope humana gignuntur siluestres ac ferae sui cuiusque ingenii poma uel semina gerunt at quibus labor adhibetur magis aptae sunt frugibus de eo igitur prius genere dicendum est quod nobis alimenta praebet idque tripertito diuiditur nam ex surculo uel arbor procedit ut oleae uel frutex ut palmae campestris uel tertium quiddam quod nec arborem nec fruticem proprie dixerimus ut est uitis hanc nos ceteris stirpibus iure praeponimus non tantum fructus dulcedine sed etiam facilitate per quam omni paene regione et omni declinatione mundi nisi tamen glaciali uel praeferuida curae mortalium respondet tamque felix campis quam collibus prouenit et in densa non minus quam in resoluta sed aeque etiam gracili atque pingui materia siccaque et uliginosa  tum sola maxime utcumque patitur intemperiem caeli uel sub axe frigido uel aestuoso procellosoque refert tamen cuius generis aut quo habitu uitem pro regionis statu colere censeas neque enim omni caelo soloue cultus idem neque est idem stirpis eius genus quodque praecipuum est ex  omnibus non facile dictu est cum suum cuique regioni magis aut minus aptum esse doceat usus exploratum tamen habebit prudens agricola genus uitis habile campo quod nebulas pruinamque sine noxa perfert colli quod siccitatem uentosque patitur pingui et uberi dabit agro gracilem uitem nec natura nimis fecundam macro feracem terrae densae uehementem multaque materia frondentem resoluto et laeto solo rari sarmenti umido loco sciet non recte mandari fructum teneri et amplioris acini sed callosi et angusti frequentisque uinacei sicco recte contribui diuersae naturae semina sed et post haec non ignorabit dominus loci plus posse qualitatem caeli frigidam uel calidam siccam uel roscidam grandinosam uentosamque uel placidam serenam uel nebulosam  frigidaeque aut nebulosae duorum generum uites aptabit seu praecoques quarum maturitas frugum praecurrit hiemem seu firmi durique acini quarum inter caligines uuae deflorescunt et mox gelicidiis ac pruinis ut aliarum caloribus mitescunt uentoso quoque et tumultuoso statu caeli fidenter easdem tenaces ac duri acini committet rursus calido teneriores uberioresque concredet sicco destinabit eas quae pluuiis aut continuis roribus putrescunt roscido quae siccitatibus laborant grandinoso quae foliis duris latisque sunt quo melius protegant fructum nam placida et serena regio nullam non recipit commodissime tamen eam cuius uel uuae uel acina celeriter decidunt ac si uoto est eligendus uineis locus et status caeli sicut censet uerissime celsus optimum est solum nec densum nimis nec resolutum soluto tamen propius nec exile nec laetissimum proximum tamen uberi nec campestre nec praeceps simile tamen edito campo nec siccum nec uliginosum modice tamen roscidum quod fontibus non in summo non in profundo terrae scaturriat sed ut uicinum radicibus umorem sumministret  eumque nec amarum nec salsum ne saporem uini corrumpat et incrementa uiren  tium uelut quadam scabra rubigine coerceat si modo credimus uergilio dicenti salsa autem tellus et quae perhibetur amara frugibus infelix ea nec mansuescit arando nec baccho genus aut pomis sua nomina seruat caelum porro neque niuale uinea sicut praedixi nec rursus aestuosum desiderat calido tamen potius quam frigido laetatur imbribus magis quam serenitatibus offenditur et solo sicco quam nimis pluuio est amicior perflatu modico lenique gaudet procellis obnoxia est atque haec maxime probabilis caeli et soli qualitas  uitis autem uel ad escam uel ad effusionem deponitur ad escam non expedit instituere uineta nisi cum tam suburbanus est ager ut ratio postulet inconditum fructum mercantibus uelut pomum uendere quae cum talis est conditio maxime praecoques et duracinae tum denique purpureae et bumasti dactylique et rhodiae libycae quoque et cerauniae  nec solum quae iocunditate saporis uerum etiam quae specie commendari possunt conseri debent ut stephanitae ut tripedaneae ut unciariae ut cydonitae item quarum uuae temporibus hiemis durabiles uasis conduntur ut uennuculae ut nuper in hos usus exploratae numisianae  at ubi uino consulimus uitis eligitur quae et in fructu ualet et in materia quod alterum ad reditus coloni alterum ad diuturnitatem stirpis plurimum confert  sed ea tum praecipua est si nec nimis celeriter frondet et primo quoque tempore deflorescit nec nimis tarde mitescit quin etiam pruinas et caliginem et carbunculum facile propulsat eademque nec imbribus putrescit nec siccitatibus abolescit talis nobis eligatur uel mediocriter fecunda si modo is locus habetur in quo gustus nobilis pretiosusque fluit nam si sordidus aut uilis est feracissimam quamque serere conducit ut multiplicatione frugum reditus augeatur  fere autem omni statu locorum campestria largius uinum sed iucundius adferunt collina quae tamen ipsa modico statu caeli magis exuberant aquiloni prona sed sunt generosiora sub austro nec dubium quin sit ea nonnullarum uitium natura ut pro locorum situ bonitate uini modo uincat modo superetur solae traduntur aminneae excepto caeli statu nimis frigido ubicumque sint etiam si degenerent sibi comparatae magis aut minus probi gustus uina praebere ceteras omnis sapore praecedere  eae cum sint unius nominis non unam speciem gerunt duas germanas cognouimus quarum minor ocius et melius deflorescit habilis arbori nec non iugo illic pinguem terram hic mediocrem desiderat longeque praecedit maiorem quia et imbres et uentos fortius patitur  nam maior celeriter in flore corrumpitur et magis in iugis quam in arboribus ideoque non est uineis apta uix etiam arbusto nisi praepingui et uiuida terra nam nec mediocri ualet multoque minus in exili prolixarum frequentia materiarum foliorumque et uuarum et acinorum magnitudine dinoscitur internodiis quoque rarior largis fructibus a minore superatur gustu non uincitur et hae quidem utraeque aminneae uerum et aliae duae geminae ab eo quod duplicis uuas exigunt cognomen trahunt austerioris uini sed aeque perennis  duarum minor uulgo notissima quippe campaniae celeberrimos uesuuii colles surrentinosque uestit hilaris inter aestiuos fauonii flatus austris adfligitur  ceteris itaque partibus italiae non tam uineis quam arbusto est idonea cum praedictis regionibus commodissime iugum sustineat materiam fructumque nisi quod duplicem non absimilem minori germanae gerit sicut maior gemina maiori germanae quae tamen minor hoc melior est quod fecundior etiam mediocri solo nam illam nisi praepingui terrae non respondere iam dictum est lanatam quoque aminneam quidam maxime probant quae hoc uocabulum non ideo usurpat quod sola ex omnibus aminneis uerum quod praecipue canescit lanugine sane boni uini sed lenioris quam superiores crebram quoque materiam fundit atque ideo propter pampini densitatem parum saepe recte deflorescit eademque maturo fructu celeriter putrescit super hunc numerum quem rettulimus singularis habetur aminnea maiori germanae non dissimilis prima specie pampini et trunci sed uini sapore aliquanto inferior quamuis generosissimis sit proxima praeferenda etiam propriis uirtutibus nam et feracior et flore melius exuitur spissasque et albidas uuas ac tumidioris acini gerit gracili aruo non desciscit atque ideo inter uberrimas uites numeratur nomentaneae uini nobilitate subsequuntur aminneas fecunditate uero etiam praeueniunt quippe cum se frequenter inpleant et id quod ediderunt optime tuentur sed earum quoque feracior est minor cuius et folium parcius scinditur et materia non ita rubet ut maioris a quo colore rubellanae nuncupantur eaedemque faeciniae quod plus quam ceterae faecis adferunt  id tamen incommo                                                       dum repensant uuarum multitudine quas et in iugos et in arbore melius exhibent uentos et imbres ualenter sufferunt celeriter  deflorescunt et ideo cito mitescunt omnis incommodi patientes praeter caloris nam quia minuti acini et durae cutis uuas habent aestibus contrahuntur pinguique aruo maxime gaudent quod ubertatem aliquam natura gracilibus et exilibus uuis praebere ualet  frigidum ac roscidum solum et caelum commodissime sustinent sicut eugeniae dum sunt in albano colle nam mutato loco uix nomini suo respondent nec minus allobrogicae quarum uini iocunditas cum regione mutatur magnis etiam dotibus tres appianae commendantur omnes feraces iugoque et arboribus satis idoneae generosior tamen una quae nudis foliis est nam duae lanatae quamuis frondibus et palmitum pares facie fluxurae qualitate sunt dispariles quoniam tardius altera recipiet cariem uetustatis  pingui solo feracissimae mediocri quoque fecundae praecoquis fructus ideoque frigidis locis aptissimae uini dulcis sed capiti neruisque uenisque non aptae nisi mature lectae pluuiis uentisque et apibus adferunt praedam quarum uocabulo propter hanc populationem cognominantur atque hae pretiosi gustus celeberrimae possunt tamen etiam secundae notae uites prouentu et ubertate commendari qualis est biturica qualis balisca quarum minorem coccolobin uocant hispani longe omnium primis utraeque proximae nam et uetustatem uinum earum patitur et ad bonitatem aliquam per annos uenit iam uero ipsae fecunditate praestant omnibus quas ante rettuli tum etiam patientia quippe turbines imbresque fortissime sustinent et commode fluunt nec deficiunt macro solo frigora melius quam umores sustinent umores commodius quam siccitates nec caloribus tamen contristantur uisulla deinde ab iis et minor argitis terrae mediocritate laetantur nam in pingui nimiis uiribus luxuriant in macra tenues et uacuae fructu ueniunt amiciores iugo quam arboribus sed  argitis etiam in sublimibus fertilis uastis materiis et uuis exuberat humillimis tabulatis aptior uisulla breuem materiam durum folium et latum exigit cuius amplitudine fructus suos optime aduersus grandinem tuetur qui tamen nisi primo quoque tempore maturi legantur ad terram decidunt umoribus etiam priusquam defluant putrescunt sunt et heluolae quas nonnulli uarias appellant neque purpureae neque nigrae ab heluo nisi fallor colore uocitatae melior est nigrior abundantia uini sed haec sapore pretiosior color acinorum in neutra conspicitur aequalis atque utraque candidi musti alterna uice annorum plus aut minus adferunt melius arborem sed et iugum commode uestiunt mediocri quoque solo fecundae sicut preciae minor et maior sed haec generositate uini magis commendantur et frequentibus materiis frondent et cito maturescunt albuelis utilior his ut ait celsus in colle quam in campo in arbore quam in iugo in summa arbore quam in ima ferax et materiae frequentis et uuae nam quae graeculae uites sunt ut mareoticae thasiae psithiae sophortiae sicut habent probabilem gustum ita nostris regionibus et raritate uuarum et acinorum exiguitate minus fluunt inerticula tamen nigra quam quidam graeci amargion appellant potest in secunda quasi tribu esse quod et boni uini est et innoxia quoniam nomen traxit quod iners habetur in tentandis neruis quamuis gustu non sit hebes  tertium gradum facit earum celsus quae fecunditate sola commendantur ut tres heluennacae quarum duae maiores nequiquam minori bonitate et abundantia musti pares habenturearum altera quam galliarum incolae marcum uocant mediocris uini est et altera quam longam appellant eandemque canam sordidi uini nec tam largi quam ex numero uuarum prima specie promittit minima et optima e tribus facillime folio dinoscitur nam rotundissimum omnium id gerit atque est laudabilis quod siccitates maxime perfert quod frigora sustinet dum tamen sine imbribus quod nonnullis locis etiam uinum eius in uetustatem diffunditur quod praecipue sola macerrimum quoque solum fertilitate sua commendat ut spionia dapsilis musto sed amplitudinem magis uuarum quam numero fertilis ut holconia ut murgentina eademque pompeiana ut numisiana ut uennuculae eademque scirpicula atque rabucula ut nigra fregellana et mettica ut rhaetica ut omnium quas cognouimus copiosissima arcelaca maior a multis argitis falso existimata nam has nuper mihi cognitas pergulanam dico et hirtiolam ferreolamque non facile adseuerem quo gradu habendae sint quod etsi satis fecundas scio nondum tamen de bonitate uini quod adferunt iudicare potui unam etiam praecoquem uitem nobis ante hoc tempus incognitam graeca consuetudine dracontion uocitari comperimus quae fecunditate uel arcelacae baliscaeque et bituricae comparari possit generositate uini aminneae  multa praeterea genera sunt uitium quarum nec numerum nec adpellationes cum certa fide referre possumus neque ut ait poeta numerum comprehendere refert quem qui scire uelit libyci uelit aequoris idem dicere quam multae zephyro turbentur harenae quippe uniuersae regiones regionumque paene singulae partes habent propria uitium genera quae consuetudine sua denominant quaedam etiam stirpes cum locis uocabula mutauerunt quaedam propter mutationem locorum sicut supra diximus etiam a qualitate sua decesserunt ita ut dinosci non possint ideoque in hac ipsa italia nec dicam in tam diffuso terrarum orbe uicinae nationes nominibus earum discrepant uariantque uocabula  quare prudentis magistri est eiusmodi nomenclationis aucupio quo potiri nequeant studiosos non demorari sed illud in totum praecipere quod et celsus ait et ante eum marcus cato nullum genus uitium conserendum esse nisi fama nullum diutius conseruandum nisi experimento probatum atque ubi multa inuitabunt regionis commoda ut nobilem uitem conseramus generosam requiremus inquit iulius graecinus ubi nihil erit aut non multum quod proritet feracitatem potius sequemur quae non eadem portione uincitur pretio quam uincit abundantia sed de hac sententia quamquam et ipse paulo ante idem censuerim quid tamen arcanius iudicem suo loco mox dicam propositum est enim docere qua ratione uineae pariter feraces et pretiosae fluxurae possint constitui  nunc priusquam de satione uitium disseram non alienum puto uelut quoddam fundamentum iacere disputationi futurae ut  ante perpensum et exploratum habeamus an locupletet patrem familiae uinearum cultus est enim paene adhuc superuacuum de his conserendis praecipere dum quod prius est nondum concedatur an omnino sint habendae idque adeo plurimi dubitent ut multi refugiant et reformident talem positionem ruris atque optabiliorem pratorum possessionem pascuorumque uel siluae caeduae iudicent  nam de arbusto etiam inter auctores non exigua pugna fuit abnuente saserna genus id ruris tremelio maxime probante sed et hanc sententiam suo loco aestimabimus interim studiosi agricolationis hoc primum docendi sunt uberrimum esse reditum uinearum atque ut omittam ueterem illam felicitatem aruorum quibus et ante iam cato marcus et mox uarro terentius prodidit singula iugera uinearum sescenas urnas uini praebuisseid enim maxime adseuerat in primo libro rerum rusticarum uarronec una regione prouenire solitum uerum et in fauentino agro et in gallico qui nunc piceno contribuitur  his certe temporibus nomentana regio celeberrima fama est inlustris et praecipue quam possidet seneca uir excellentis ingenii atque doctrinae cuius in praediis uinearum iugera singula culleos octonos reddidisse plerumque conpertum est nam illa uidentur prodigialiter in nostris caeretanis accidisse ut aliqua uitis apud te excederet uuarum numerum duorum milium ut apud me octingenae stirpes insitae intra biennium septenos culleos peraequarent ut primae uineae centenas amphoras iugeratim prae                            berent cum prata et pascua et siluae si centenos sestertios singula iugera efficiant optime domino consulere uideantur  nam frumenta maiorem quidem partem italiae quando cum quarto responderint uix meminisse possimus cur ergo res infamis est non quidem suo sed hominum  inquit uitio graecinus primum quod in explorandis seminibus nemo adhibet diligentiam et ideo pessimi generis plerique uineta conserunt deinde sata non ita nutriunt ut ante conualescant ac prosiliant quam retorrescant sed et si forte adoleuerint neglegenter colunt  iam illud a principio nihil referre censent quem locum conserant immo etiam sedi eligunt deterrimam partem agrorum tamquam sola sit huic stirpi maxime terra idonea quae nihil aliud ferre possit sed ne ponendi quidem rationem aut perspiciunt aut perspectam exequuntur tum etiam dotem id est instrumentum raro uineis praeparant cum ea res si omissa sit plurimas operas nec minus arcam patris familiae semper exhauriat  fructum uero plerique quam uberrime praesentem consectantur nec prouident futuro tempori sed quasi plane in diem uiuant sic inperant uitibus et eas ita multis palmitibus onerant ut posteritati non consulant haec omnia uel certe plurima ex his cum commiserunt quiduis malunt quam suam culpam confiteri querunturque non respondere sibi uineta quae uel per auaritiam uel inscientia uel per neglegentiam perdiderunt at si quis cum scientia sociauerit diligentiam non ut ego existimem amphoras percipiet trecenas uel certe ducenas sed graecinus minimum conputans licet inquit amphoras uicenas percipiant ex singulis iugeribus omnis istos qui faenum suum et holera amplexantur incremento patrimonii facile superabunt nec in hoc errat quippe ut diligens ratiocinator calculo posito uidet id genus agricolationis maxime rei familiari conducere  nam ut amplissimas inpensas uineae poscant non tamen excedunt septem iugera unius operam uinitoris quem uulgus quidem parui aeris uel de lapide noxium posse conparari putat sed ego plurimorum opinioni dissentiens pretiosum uinitorem in primis esse censeo isque sit licet emptus sex uel potius sestertiis octo milibus tum ipsum solum septem iugerum totidem milibus nummorum partum uineasque cum sua dote id est cum pedamentis et uiminibus binis milibus in singula iugera positas duco fit tamen in assem consummatum pretium sestertiorum uiginti nouem milium huc accedunt semisses usurarum sestertia tria milia et quadringenti octoginta nummi biennii temporis quo uelut infantia uinearum cessat a fructu fit in assem summa sortis et usurarum triginta duorum milium quadringentorum octoginta nummorum quod quasi nomen si ut fenerator cum debitore ita rusticus cum uineis suis fecerit eius summae ut in perpetuum praedictam usuram semissium dominus constituat percipere debet in annos singulos mille nongentos quinquaginta sestertios nummos qua conputatione uincet tamen reditus septem iugerum secundum opinionem graecini usuram triginta duorum milium quadringentorum octoginta nummorum  quippe ut deterrimi generis sint uineae tamen si cultae singulos utique culleos uini singula earum iugera peraequabunt utque trecentis nummis quadragenae urnae ueneant quod minimum pretium est annonae consummant tamen septeni cullei sestertia duo milia et centum nummos ea porro summa excedit usuram semissium atque hic calculus quem posuimus graecini rationem continet sed nos extirpanda uineta censemus quorum singula iugera minus quam ternos culleos praebent et adhuc tamen sic conputauimus quasi nullae sint uiuiradices quae de pastinato eximantur cum  sola ea res omnem inpensam terreni pretio suo liberet si modo non prouincialis sed italicus ager est neque id cuiquam dubium esse debet cum et nostram et iuli attici rationem dispexerit nos enim uicena milia malleolum per uineae iugerum inter ordines pangimus ille minus quattuor milibus deponit cuius ut uincat ratio nullus tamen uel iniquissimus locus non maiorem quaestum reddet quam acceperit inpensam  siquidem ut cultoris neglegentia sex milia seminum intereant reliqua tamen decem milia tribus milibus nummorum libenter et cum lucro redemptores mercantur quae summa tertia parte superat duo milia sestertiorum quanti constare iugerum uinearum praediximus quamquam nostra cura in tantum iam processit ut non inuiti sestertiis sescenis nummis singula milia uiuiradicis a me rustici mercentur  sed uix istud alius praestiterit nam nec quisquam nobis facile crediderit tantam in agellis esse nostris abundantiam uini quantam tu siluine nouisti mediocre itaque uulgatumque pretium uiuiradicis posui quo celerius nullo dissentiente perduci possent in nostram sententiam qui propter ignorantiam genus hoc agricolationis reformidant siue ergo pastinationis reditus seu futurarum spes uindemiarum cohortari nos debet ad positionem uinearum quas quoniam docuimus rationis esse conserere nunc institutionis earum praecepta dabimus  cui uineta facere cordi est praecipue caueat ne alienae potius curae quam suae credere uelit neue mercetur uiuiradicem sed genus surculi probatissimum domi conserat faciatque uitiarium ex quo possit agrum uineis uestire nam quae peregrina ex diuersa regione semina transferuntur minus sunt familiaria nostro solo quam uernacula eoque uelut alienigena reformidant mutatam caeli locique  positionem  sed nec certam generositatis fidem pollicentur cum sit incertum an is qui conseruerit ea diligenter exploratum probatumque genus surculi deposuerit quam ob rem bienni spatium longum esse minime existimandum est intra quod utique tempestiuitas seminum respondet cum semper ut dixi plurimum retulerit exquisiti generis stirpem deposuisse post hoc deinde meminerit accurate locum uineis eligere de quo cum iudicauerit maximam diligentiam sciat adhibendam pastinationi quam cum peregerit non minore cura uitem conserat et cum posuerit summa sedulitate culturae seruiat id enim quasi caput et columen est inpensarum quoniam in eo consistit melius an sequius terrae mandauerit paterfamilias pecuniam in otio tractare igitur unumquodque eorum quae proposui suo iam persequar ordine  de nouellatione et de insitione plantarum uitiarium neque ieiuna terra neque uliginosa faciendum est sucosa tamen ac mediocri potius quam pingui tametsi fere omnes auctores huic rei laetissimum locum destinauerunt quod ego minime reor esse pro agricola nam depositae stirpes ualido solo quamuis celeriter conprehendant atque prosiliant tamen cum sunt uiuiradices factae si in peius transferantur retorrescunt nec adolescere queunt prudentis autem coloni est ex deteriore terra potius in meliorem quam ex meliore in deteriorem transferre propter quod mediocritas in electione loci maxime probatur quoniam in confinio boni malique posita est siue enim postmodum necessitas postulat tempestiua semina ieiuno solo conmittere non magnam sentiunt differentiam cum ex mediocri materia in exilem translata sunt siue  laetior ager conserendus est longe celerius in ubertate coalescunt rursus tenuissimo solo uitiarium facere minime rationis est cum malleolorum pars maior deperit et quae superest tarde fit idonea translationi ergo mediocris et modice siccus ager uitiario est aptissimus isque bipalio prius subigi debet quae est altitudo pastinationis cum in duos pedes et semissem conuertitur humus ac deinde tripedaneis relictis spatiis per quae semina excolantur in singulis ordinibus qui ducenos quadragenos pedes optinent sesceni malleoli pangendi sunt  is numerus consummat per totum iugerum seminum milia quattuor et uiginti uerum hanc curam praeuenit inquisitio et electio malleolorum nam ut saepe iam rettuli quasi fundamentum est praedictae rei probatissimum genus stirpis deponere  sed electio dupliciter facienda est non enim solum fecundam                                                          esse matrem satis est ex qua semina petuntur sed adhibenda ratio est subtilior ut ex is partibus trunci sumantur quae et genitales sunt et maxime fertiles  uitis autem fecunda cuius progeniem studemus summittere non tantum debet eo aestimari quod uuas conpluris exigit potest enim trunci uastitate id accidere et frequentia palmitum nec tamen eam feracem dixerim cuius singulae uuae in singulis sarmentis conspiciuntur sed si per unumquemque pampinum maior numerus uuarum dependet si ex singulis gemmis conpluribus materiis cum fructu germinat si denique etiam e duro uirgam cum aliquis racemis citat si etiam nepotum fructu grauida est ea sine dubitatione ferax destinari debet legendo malleolo malleolus autem nouellus est palmes innatus prioris anni flagello cognominatusque a similitudine rei quod in ea parte qua deciditur ex uetere sarmento prominens utrimque mallei speciem praebet hunc ex fecundissima stirpe legendum censemus omni  tempore quo uineae putantur ac super terram gemmis tribus uel quattuor extantibus diligenter obruendum loco modice umido non uliginoso dum tamen antiquissimum sit considerare ne uitis ex qua is sumitur ancipitem floris habeat euentum ne difficulter acinus ingrandescat ne aut praecoquis aut serae maturitatis fructum adferat nam illa uolucribus haec etiam tempestatibus hiemis infestatur tale porro genus non una conprobatur uindemia potest enim uel anni prouentu uel aliis de causis etiam naturaliter infecunda uitis semel exuberare sed ubi plurimis uelut emeritis annorum stipendiis fides surculo constitit nihil dubitandum est de fecunditate nec tamen ultra quadriennium talis extenditur inquisitio id enim tempus fere uirentium generositatem declarat quo sol in eandem partem signiferi per eosdem numeros redit per quos cursus sui principium ceperat quem circuitum meatus dierum integrorum mille quadringentorum sexaginta unius apokatastasin uocant studiosi rerum caelestium  sed certum habeo siluine iam dudum te tacitum requirere cuius generis sit ista fecunda uitis quam nos tam adcurate describimus anne de is aliqua significetur quae uulgo nunc habentur feracissimae plurimi namque bituricam multi spioniam quidam baliscam nonnulli arcelacam laudibus efferunt  nos quoque haec genera testimonio nostro non fraudamus sunt enim largissimi uini sed proposuimus docere uineas eiusmodi conserere quae nec minus uberes fructus praedictis generibus adferant et sint pretiosi saporis uel aminnei uel certe non procul ab eo gustu cui nostrae sententiae scio paene omnium agricolarum diuersam esse opinionem  quae de aminneis inueterata longo iam tempore conualuit tamquam natali et ingenita sterilitate laborantibus quo magis nobis ex alto repetita conpluribus exemplis firmanda ratio est quae desidia nec minus inprudentia colonorum damnata aut uelut ignorantiae tenebris occaecata luce ueritatis caruit qua re non intempestiuum est nos ad ea praeuerti quae uidentur hunc publicum errorem corrigere posse  quae spectandae sint qualitates in eo solo quod uineis destinaueris igitur si rerum naturam publi siluine uelut acrioribus mentis oculis intueri uelimus reperiamus parem legem fecunditatis eam dixisse uirentibus atque hominibus ceterisque animalibus nec sic aliis nationibus regionibusue proprias tribuisse dotes ut aliis in totum similia munera denegaret quibusdam gentibus numerosam generandi subolem dedit ut aegyptiis et afris quibus gemini partus familiares ac paene sollemnes sunt sed et italici generis esse uoluit eximiae fecunditatis albanas siciniae familiae trigeminorum matres  germaniam decorauit altissimorum hominum exercitibus sed et alias gentes non in totum fraudauit praecipuae staturae uiris nam et cicero testis est romanum olim fuisse ciuem naeuium pollionem pedem longiorem quam quemquam longissimum et nuper ipsi uidere potuimus in adparatu pompae circensium ludorum iudaeae gentis hominem proceriorem celsissimo germano transeo ad pecudes armentis sublimibus insignis meuania est liguria paruis sed et meuaniae bos humilis et liguriae nonnumquam taurus eminentis staturae conspicitur india perhibetur  molibus ferarum mirabilis pares tamen in hac terra uastitate beluas progenerari quis neget cum intra moenia nostra natos animaduertamus elephantos sed ad genera frugum redeo mysiam libyamque largis aiunt abundare frumentis nec tamen apulos campanosque agros optimis defici segetibus tmolon et corycon flore croceo iudaeam et arabiam pretiosis odoribus inlustrem haberi sed nec nostram ciuitatem praedictis egere stirpibus quippe conpluribus locis urbis iam casiam frondentem conspicimus iam tuream plantam florentisque hortos murra et croco his tamen exemplis nimirum admonemur curae mortalium obsequentissimam esse italiam quae paene totius orbis fruges adhibito studio colonorum ferre didicerit quo minus addubitemus de eo fructu qui uelut indigena peculiarisque et uernaculus est huius soli neque enim dubium massici surrentinique et albani atque caecubi agri uitis omnium quas terra sustinet nobilitate uini principes esse  fecunditas ab his forsitan desideretur sed et haec adiuuari potest cultoris industria nam sic ut paulo ante rettuli benignissima rerum omnium parens natura quasque gentis atque terras ita muneribus propriis ditauit ut tamen ceteras non in uniuersum similibus dotibus fraudaret cur eam dubitemus etiam in uitibus praedictam legem seruasse ut quamuis earum genus aliquod praecipue fecundum esse uoluerit tamquam bituricum aut baliscum  non tamen sic aminneum sterile reddiderit ut ex multis milibus eius ne paucissimae quidem uites fecundae tamquam in italicis hominibus albanae illae sorores reperiri possint id autem cum sit uerisimile tum etiam uerum esse nos docuit experimentum cum et in ardeatino agro quem multis temporibus ipsi possedimus et in carseolano itemque albano generis aminnei uitis notatas habuerimus numero quidem perpaucas uerum ita fertiles ut in iugo singulae ternas urnas praeberent in pergulis autem singulae denas amphoras peraequarent  nec incredibilis debet in aminneis haec uideri fecunditas nam quemadmodum uarro terentius et ante eum marcus cato posset adfirmare sescenas urnas priscis cultoribus singula uinearum iugera fudisse si fecunditas aminneis defuisset quas plerumque solas antiqui nouerant nisi si putamus ea quae nuper ac modo palae e longinquis regionibus accersita notitiae nostrae sunt tradita biturici generis aut balisci uineta eos coluisse cum uetustissimas quasque uineas adhuc existimemus aminneas si quis ergo talis qualis paulo ante possedisse me rettuli aminneas pluribus uindemiis exploratas notet ut ex iis malleolos feracissimos eligat possit pariter generosas uineas et uberes efficere nihil enim dubium est quin ipsa natura subolem matri similem esse uoluerit unde etiam pastor ille in bucolicis ait sic canibus catulos similes sic matribus haedos unde sacrorum certaminum studiosi pernicissimarum quadrigarum semina diligenti obseruatione custodiunt et spem futurarum uictoriarum concipiunt propagata subole generosi armenti nos quoque pari ratione uelut olympionicarum equarum ita feracissimarum aminnearum seminibus electis largae uindemiae spem  capiamus neque est quod temporis tarditas quemquam deterreat nam quicquid morae est in exploratione surculi absumitur ceterum cum fecunditas uitis conprobata est celerrime insitionibus ad maximum numerum perducitur eius rei testimonium tu praecipue siluine perhibere nobis potes cum pulchre memineris a me duo iugera uinearum intra tempus bienni ex una praecoque uite quam in caeretano tuo possides insitione facta consummata quemnam igitur existimas uitium numerum intra tantundem temporis interseri posse duorum iugerum malleolis cum sint ipsa duo iugera unius uitis progenies quare si ut dixi laborem et                                       curam uelimus adhibere facile praedicta ratione tam feraces aminnei generis uineas constituemus quam biturici aut balisci tantum retulerit ut in transferendis seminibus similem statum caeli locique et ipsius uitis habitum obseruemus quoniam plerumque degenerat surculus si aut situs agri aut aeris qualitas repugnat aut etiam si ex arbore in iugum defertur itaque de frigidis in frigida de calidis in similia de uinetis in uineas transferemus magis tamen ex frigido statu stirpis aminnea potest calidum sustinere quam ex calido frigidum quoniam cum omne uitis genus tum maxime praedictum naturaliter laetatur tepore potius quam frigore  sed et qualitas soli plurimum iuuat ut ex macro aut mediocri transducatur in melius nam quod adsuetum est pingui nullo modo maciem terrae patitur nisi saepius stercores atque haec de cura eligendi malleoli generatim praecepimus nunc illud proprie specialiter ut non solum ex fecundissima uite sed et uitis parte feracissima semina eligantur  feracissima autem semina sunt non ut ueteres auctores crediderunt extrema partest quod caput uitis appellant id est ultimum  et productissimum flagellum nam in eo quoque falluntur agricolae sed erroris est causa prima species et numerus uuarum qui plerumque conspicitur in productissimo sarmento quae res nos decipere non debet id enim adcidit non palmitis ingenita fertilitate sed loci opportunitate quia reliquas trunci partes umor omnis et alimentum quod a solo ministratur transcurrit dum ad ultimum perueniat  naturali enim spiritu omne alimentum uirentis quasi quaedam anima per medullam trunci ueluti sifone quem diabeten uocant mechanici trahitur in summum quo cum peruenit ibi consistit atque consumitur unde etiam materiae uehementissimae reperiuntur aut in capite uitis aut in crure uicino radicibus  sed et hae steriles quae e duro citantur ac duplici ex causa robustae sunt quod a fetu uacant quodque ex proximo terrae integro atque inlibato suco aluntur et illae fertiles ac firmae quia e tenero prorepunt et quicquid ut supra dixi ad eas alimenti peruenit indiuiduum est mediae sunt macerrimae quas transcurrit hinc parte aliqua interceptus illinc ad se tractus umor non debet igitur ultimum flagellum quasi fecundum obseruari etiam cum plurimum adferat siquidem loci ubertate in fructum cogitur sed id sarmentum quod media uite situm ne inportuna quidem parte deficit ac numeroso fetu benignitatem suam ostendit hic surculus translatus rarius degenerat quoniam ex deteriore statu meliorem sortitur siue enim pastinato deponitur siue trunco inseritur largioribus satiatur alimentis quam prius cum esset in egeno  itaque custodiemus ut e praedictis locis quos umeros rustici uocant semina legamus eaque tamen tulisse fructum animaduertemus nam si fetu uacua sint quamuis laudabilem partem uitis  nihil censemus ad feracitatem conferre malleolo quare uitiosissima est eorum agricolarum opinio qui minimum referre credunt quod uuas sarmentum habuerit dum ex uite fertili legatur et non ex duro trunco enatum quod pampinarium uocant  haec autem opinio quae est orta ex inscientia seminum eligendorum primum parum fecundas uineas deinde etiam nimis steriles reddit quis enim omnino iam per tam longam seriem annorum agricola malleolum legentibus praecepit ea quae paulo ante rettulimus immo quis non inprudentissimum quemque et eum qui nihil aliud operis facere ualeat huic negotio delegat itaque ex hac consuetudine ueniunt inprudentissimi ad rem maxime necessariam deinde etiam infirmissimi nam inutilissimus quisque ut dixi qui nullum alium laborem ferre queat huic officio adplicatur  is porro etiam si quam scientiam eligendi malleoli habet eam propter infirmitatem dissimulat ac superponit et ut numerum quem uilicus imperauit explere possit nihil curiose nihil religiose administrat unumque est ei propositum peragere laboris sui pensum cum tamen ut et sciat et quod sciat exsequatur hoc solum praeceptum a magistris accipit ne pampinariam uirgam deplantet cetera omnia ut seminibus contribuat nos autem primo rationem secuti nunc etiam longi temporis experimentum non aliud semen eligimus nec frugiferum esse ducimus nisi quod in parte genitali fructum attulerit nam illud quidem quod loco sterili laetum robustumque sine fetu processit fallacem fecunditatis imaginem praefert nec ullam generandi uim possidet id procul dubio uerum esse ratio nos admonet si modo ut in corporibus nostris propria sunt officia cuiusque membri sic et frugiferarum stirpium partibus propria munia uidemus hominibus inspiratam uelut aurigam rectricemque membrorum animam sensus iniectos ad ea discernenda quae tactu quaeque naribus auribusque et oculis indagantur pedes ad gressum conpositos brachia ad conplexum ac ne per omnes uices ministeriorum uagetur insolenter  oratio nihil aures agere ualent quod est oculorum nihil oculi quod est aurium  ne generandi quidem data est facultas manibus aut plantis sed quod hominibus ignotum uoluit esse genitor uniuersi uentre protexit ut diuina praedita ratione rerum aeterna opifex quasi quibusdam secretis corporis in arcano atque operto sacra illa spiritus elementa cum terrenis primordiis misceret atque hoc animantis machinae speciem effingeret  hac lege pecudes hac uirgulta progenuit hac uitium genera figurauit quibus eadem ipsa mater ac parens primum radices uelut quaedam fundamenta iecit ut is quasi pedibus insisteret truncum deinde superposuit uelut quandam staturam corporis et habitus mox ramis diffudit quasi brachiis tum pampinos elicuit uelut palmas eorumque alios fructu donauit alios fronde sola uestiuit ad protegendos tutandosque partus ex iis igitur ut supra diximus si non ipsa membra genitalia conceptu atque fetu grauida sed tamquam tegumina et umbracula eorum quae fructibus uidua sunt legerimus umbrae scilicet non uindemiae laborauerimus  quid ergo est cur quamuis non sit e duro pampinus sed e tenero natus si tamen orbus est etiam in futurum quasi sterilis damnatur a nobis modo enim disputatio nostra colligebat unicuique corporis parti proprium esse adtributum officium quod scilicet ei conuenit ut malleolo quoque qui opportuno loco natus est fecunditatis uis adsit etiam si interim cesset a partu  nec ego abnuerim hoc me instituisse argumentari sed et illud maxime profiteor palmitem quamuis frugifera parte enatum si fructum non adtulerit ne uim quidem fecunditatis habere nec hoc illi sententiae repugnat nam et homines quosdam non posse generare quamuis omni membrorum numero constante manifestum est ne sit incredibile si genitali loco uirga nata fructu careat carituram quoque fetu  itaque ut ad consuetudinem agricolarum reuertar eiusmodi surculos qui nihil tulerint spadones appellant quod non facerent nisi eos suspicarentur inhabiles frugibus quae et ipsa appellatio rationem mihi subiecit non eligendi malleolos quamuis probabili parte uitis enatos si fructum non tulissent quamquam et hos ipsos sciam non in totum sterilitate adfectos nam confiteor pampinarios quoque cum e duro processerint tempore anni sequentis adquirere fecunditatem et ideo in resicem summitti ut progenerare possit uerum eiusmodi partum conperimus non tam ipsius resicis quam materni esse muneris nam quia inhaeret stirpi suae quae est natura ferax mixtus adhuc parentis elementis et fecundis pastus seminibus ac uelut altricis uberibus eductus paulatim fructum ferre condiscit at quae citra naturae quandam pubertatem immatura atque intempestiua planta direpta trunco uel terrae uel etiam stirpi recisae inseritur quasi puerilis aetas ne ad coitum quidem nedum ad conceptum habilis uim generandi uel in totum perdit uel certe minuit quare magno opere censeo in eligendis seminibus adhibere curam ut e fructuosa parte uitis palmites legamus eos qui futuram fecunditatem iam dato fructu promittunt nec tamen contenti simus      singulis uuis maximeque probemus qui numerosissimis fetibus conspiciuntur an opilionem laudabimus ex ea matre subolem propagantem quae geminos enixa sit et caprarium summittentem fetus earum pecudum quae trigemino partu commendantur uidelicet quia speret parentium fecunditati prolem responsuram et nos sequemur in uitibus hanc ipsam rationem tanto quidem magis quod compertum habemus naturali quadam malignitate  desciscere interdum quamuis diligenter probata semina idque nobis poeta uelut surdis ueritatis inculcet dicendo uidi lecta diu et multo spectata labore degenerare tamen ni uis humana quotannis maxima quaeque manu legeret sic omnia fatis in peius ruere ac retro sublapsa referri quod non tantum de seminibus leguminum sed in tota agricolationis ratione dictum esse intellegendum est  si modo longi temporis obseruatione conperimus quod certe comperimus eum malleolum qui quattuor uuas tulerit deputatum et in terra depositum a fecunditate materna sic degenerare ut interdum singulis nonnumquam etiam binis uuis minus adferat  in quantum autem censemus defecturos eos qui binos aut fere singulos fetus in matre tulerint cum etiam feracissimi translationem saepe reformident itaque huius rationis demonstratorem magis esse me quam inuentorem libenter profiteor ne quis existimet fraudari maiores nostros laude merita nam id ipsum sensisse eos non dubium est quamuis nullo alio sit scripto proditum exceptis quos rettuli numeris uergili et sic tamen ut de seminibus leguminum praecipiatur cur enim aut e duro natam uirgam aut etiam ex fecundo malleolo quem ipsi probassent decisam sagittam repudiabant si nihil interesse ducebant ex quo loco semina legerentur nunc quia uim fecunditatis certis quasi membris inesse non dubitabant idcirco pampinarium et sagittam uelut inutiles ad deponendum prudentissime damnauerunt quod si ita est nihil dubium est multo magis ab his improbatum esse etiam illum palmitem qui frugifero loco natus fructum non attulisset  nam si sagittam id est superiorem partem malleoli uituperandam censebant cum esset eadem pars surculi frugiferi quanto magis uel ex optima uitis parte natum  flagellum si est sterile inprobatum ab his ratio ipsa declarat nisi si tamen quod est absurdum crediderunt eum translatum et abscisum a sua stirpe destitutumque materno alimento frugi fore qui in ipsa matre nequam fuisset atque haec et forsitan pluribus dicta sint quam exigebat ratio ueritatis minus tamen multis quam postulabat praue detorta et inueterata opinio rusticorum  de pastinatione nunc ad reliquum ordinem propositae disputationis redeo sequitur hanc eligendi malleoli curam pastinationis officium si tamen ante de qualitate soli constiterit nam eam quoque plurimum et bonitati et largitati frugum conferre nihil dubium est quali solo uinea deponenda sit ac priusquam ipsum solum perspiciamus illud antiquissimum censemus rudem potius eligendum agrum si sit facultas quam ubi fuerit seges aut arbustum  nam de uinetis quae longo situ exoleuerunt inter omnis auctores constitit pessima esse si reserere uelimus quod et inferius solum plurimis radicibus sit inpeditum ac uelut inretitum et adhuc non amiserit uirus et cariem illam uetustatis quibus hebetata quasi aliquibus uenenis humus torpeat quam ob causam siluestris ager praecipue est eligendus qui etiam si frutectis aut arboribus obsessus est facile extricatur quod suapte natura quaecumque gignuntur non penitus nec in profundum radices agunt sed per summam terrae dispergunt atque diducunt  quibus ferro recisis et extirpatis parum quod superest inferioris soli rastris licet effodere et in fermentum congerere atque conponere si tamen rudis terra non sit proximum est uacuum ab arboribus aruum si nec hoc est rarissimum arbustum uel oliuetum melius tamen uetus oliuetum quod non fuerit maritum uineis destinatur ultima est ut dixi conditio restibilis uineae nam si necessitas facere cogit prius quidquid est residuae uitis extirpari debet deinde totum solum sicco fimo aut si id non sit alterius generis quam recentissimo stercorari atque ita conuerti et diligentissime refossae omnes radices in summum regeri atque comburi tum rursus uel stercore uetusto quia non gignit herbas uel de uepribus egesta humo pastinatum large contegi at ubi pura noualia et ab arboribus sunt libera considerandum est antequam pastinemus surcularis necne sit terra idque facillime exploratur per stirpes quae sua sponte proueniunt neque enim est ullum tam uiduum solum uirgultis ut non aliquos surculos progeneret tamquam piros siluestris et prunos uel rubos certe nam haec quamuis genera spinarum sint solent tamen fortia et laeta et grauida fructu consurgere  igitur si non retorrida nec scabra sed leuia et nitida et prolixa fecundaque uiderimus eam intellegimus esse terram surcularem sed hoc in totum ad illud quod uineis praecipue est idoneum proprie considerandum ut prius rettuli si facilis est humus et modice resoluta quam dicimus pullam uocitari nec quia sola ea sed quia sit habilis maxime uinetis quis enim uel mediocris agricola nesciat etiam durissimum tufum uel carbunculum simulatque sit confractus et in summis regestus tempestatibus et gelu nec minus aestiuis putrescere caloribus ac resolui eumque pulcerrime radices uitium per aestatem refrigerare sucumque retinerequae res alendo surculo sunt ad  commodatissimae simili quoque de causa probari solutam glaream calculosumque agrum et mobilem lapidem si tamen haec pingui glebae permixta suntnam eadem ieiuna maxime culpantur  est autem ut mea quoque fert opinio uineis amicus etiam silex cum superpositum est modicum terrenum quia frigidus et tenax umoris per ortum caniculae non patiatur sitire radices hyginus quidem secutus tremelium praecipue montium ima quae uerticibus defluentem humum receperint uel etiam ualles quae fluminum adluuie et inundationibus concreuerint aptas esse uineis adseuerat me non dissentiente cretosa humus utilis habetur uiti nam per se ipsa creta qua utuntur figuli quamque nonnulli argillam uocant inimicissima est nec minus ieiunus sabulo et quidquid ut ait iulius atticus retorridum surculum facit id autem solum uel uliginosum est uel salsum uel amarum etiam uel siticulosum et peraridum nigrum tamen et rutilum sabulonem qui sit uiuidae terrae permixtus probauerunt antiqui nam carbunculosum agrum nisi stercore adiuues macras uineas efficere dixerunt  grauis est rubrica ut idem atticus ait et ad conprehendendum radicibus iniqua sed alit eadem uitem cum tenuit uerum est in opere difficilior quod neque umentem fodere possis quod sit glutinosissima nec nimium siccam quia ultra modum praedura  sed ne nunc per infinitas terreni species euagemur non intempestiue commemorabimus iuli graecini conscriptam uelut formulam ad quam possit aestimatio referri terrae uinealis idem enim graecinus sic ait esse aliquam terram calidam uel frigidam umidam uel siccam raram uel densam leuem aut grauem  pinguem aut macram sed neque nimium calidum solum posse tolerare uitem quia inurat neque praegelidum quoniam uel stupentis et congelatas radices nimio frigore moueri non sinat quae tum demum se promunt cum modico tempore euocantur umorem terrae iusto maiorem putrefacere deposita semina  rursus nimiam siccitatem destituere plantas naturali alimento aut in totum necare aut scabras et retorridas facere perdensam humum caelestis aquas non sorbere nec facile perflari facillime perrumpi et praebere rimas quibus sol ad radices stirpium penetret eandemque uelut conclausa et coartata semina conprimere atque strangulare  raram supra modum uelut per infundibulum transmittere imbres et sole ac uento penitus siccari atque exarescere grauem terram uix ulla cultura uinci leuem uix ulla sustineri pinguissimam et laetissimam                  luxuria macram et tenuem ieiunio laborare opus est inquit inter has tam diuersas inaequalitates magno temperamento quod in corporibus quoque nostris desideratur quorum bona ualitudo calidi et frigidi umidi et aridi densi et rari certo et quasi examinato modo continetur  nec tamen hoc temperamentum in terra quae uineis destinetur pari momento libratum esse debere ait sed in alteram partem propensius ut calidior terra sit quam frigidior siccior quam umidior rarior quam densior et si qua sunt his similia ad quae contemplationem suam derigat qui uineas instituet quae cuncta sicut ego reor magis prosunt cum suffragatur etiam status caeli cuius regionem quam spectare debeant uineae uetus est dissensio saserna maxime probante solis ortum mox deinde meridiem tum occasum tremelio scrofa praecipuam posi  tionem meridianam censente uergilio dein de industria occasum sic repudiantem neue tibi ad solem uergant uineta cadentem democrito et magone laudantibus caeli plagam septentrionalem quia existiment ei subiectas feracissimas fieri uineas quae tamen bonitate uini superentur  nobis in uniuersum praecipere optimum uisum est ut in locis frigidis meridiano uineta subiciantur tepidis orienti aduertantur si tamen non infestabuntur austris eurisque uelut orae maritimae in baetica sin autem regiones praedictis uentis fuerint obnoxiae melius aquiloni uel fauonio committentur nam feruentibus prouinciis ut aegypto et numidiae uni septentrioni rectius opponentur quibus omnibus diligenter exploratis tum demum pastinationem suscipiemus  eius autem ratio cum italici generis futuris agricolis tum etiam prouincialibus tradenda est quoniam in longinquis et remotis fere regionibus istud genus uertendi et subigendi agri minime usurpatur sed aut scrobibus aut sulcis plerumque uineae conseruntur de mensura scrobum scrobibus uinea sic ponitur quibus autem mos est scrobibus deponere fere per tris longitudinis pedes perque duos pedes in altitudinem cauato solo quantum latitudo ferramenti patitur malleolos utrimque iuxta latera fossarum consternunt et aduersis scrobum  frontibus curuatos erigunt duabusque gemmis supra terram eminere passi reposita humo cetera coaequant quae faciunt in eadem linea intermissis totidem pedum scamnis dum peragant ordinem tum deinde relicto spatio prout cuique mos est uineas colenti uel aratro uel bidente sequentem ordinem instituunt et si fossore tantum terra uersetur minimum est quinque pedum interordinium septem maximum sin bubus et aratro minimum septem pedum satis amplum decem  nonnulli tamen omnem uitem per denos pedes in quincuncem disponunt ut more noualium terra transuersis aduersisque sulcis proscindatur id genus uineti non conducit agricolae nisi ubi laetissimo solo uitis amplo incremento consurgit at qui pastinationis impensam reformidant sed aliqua tamen parte pastinationem imitari student paribus alternis omissis spatiis senum pedum latitudinis sulcos derigunt fodiuntque et exaltant in tris pedes ac per latera fossarum uitem uel malleolum disponunt auarius quidam dupundio et dodrante altum sulcum latum pedum quinque faciunt deinde ter tanto amplius spatium crudum relinquunt atque ita sequentem sulcum infindunt quod cum per definitum uineis locum fecerunt in lateribus sulcorum uiuiradices uel decisos quam recentissimos palmites nouellos erigunt consitis conpluribus inter ordinaria semina malleolis quos postea quam conualuerint crudo solo quod omissum est transuersis scrobibus propagent atque ordinent uineam paribus interuallis sed hae quas rettulimus uinearum sationes pro natura et benignitate cuiusque regionis aut usurpandae aut repudiandae sunt nobis nunc pastinandi agri propositum est rationem tradere extirpandum esse agrum et sic nouellandum ac primum ut omnem siue arbustum siue siluestrem locum uineis destinauerimus omnis frutex atque arbor erui et summoueri  debet ne postea fossorem moretur neue iam pastinatum solum iacentibus molibus imprimatur et exportantium ramos atque truncos ingressu proculcetur  neque enim parum refert suspensissimum esse pastinatum et si fieri possit uestigio quoque inuiolatum ut mota aequaliter humus nouelli seminis radicibus quamcumque in partem prorepserint molliter cedat nec incrementa duritia situa reuerberet sed tenero ueluti nutritio sinu recipiat et caelestes admittat imbres eosque alendis seminibus dispenset ac suis omnibus partibus ad educandam prolem nouam conspiret campestris locus alte duos pedes et semissem infodiendus est adcliuis regio tris praeruptior uero collis uel in quattuor pedes uertendus quoniam cum ab superiore parte in inferiorem detrahitur humus uix iustum pastinationi praebet regestum ac nisi multo editiorem ripam quam in plano feceris rursus depressis uallibus minus alte duobus pedibus deponi uineam non placet nam praestat non conserere quam in summa terra suspendere nisi si tamen scaturrigo palustris obuia fit sicut in agro rauennate plus quam sesquipedem prohibeat infodere primum autem praedicti operis exordium est non ut huius temporis plerique faciunt agricolae paulatim sulcum exaltare et ita secundo uel tertio gradu peruenire ad destinatam pastinationis altitudinem sed protinus aequaliter linea posita rectis lateribus perpetuam fossam educere et post tergum motam humum conponere atque in tantum deprimere donec altitudinis mensuram datam ceperit  tum per omne spatium gradus aequaliter mouenda linea est optinendumque ut eadem latitudo in imo reddatur quae coepta est in summo opus est autem perito et uigilante exactore qui ripam erigi iubeat sulcumque uacuari ac totum spatium crudi soli cum emota iam terra committi sicut praecepi priore libro cum arandi rationem traderem monendo necubi scamna omittantur et  quod est durum summis glebis optegantur  sed huic operi exigendo quasi quandam machinam commenti maiores nostri regulam fabricauerunt in cuius latere uirgula prominens ad eam altitudinem qua deprimi sulcum oportet contingit summam ripae partem id genus mensurae ciconiam uocant rustici sed ea quoque fraudem recipit quoniam plurimum interest utrum eam pronam an rectam ponas nos itaque huic machinae quasdam partis adiecimus quae contendentium litem disputationemque dirimerent  nam duas regulas eius latitudinis qua pastinator sulcum facturus est in speciem graecae chi litterae decusauimus atque ita mediae parti qua regulae committuntur antiquam illam ciconiam infiximus ut tamquam suppositae basi ad perpendiculum normata insisteret deinde transuersae quae est in latere uirgulae fabrilem libellam superposuimus sic compositum organum cum in sulcum demissum est litem domini et conductoris sine iniuria diducit  nam stella quam diximus graecae chi litterae faciem obtinere pariter imae fossae solum metitur atque perlibrat quia siue pronum seu resupinum est positione machinae deprenditur quippe praedictae uirgulae superposita libella alterutrum ostendit nec patitur exactorem operis decipi sic permensum et perlibratum opus in similitudinem ueruacti semper procedit tantumque spatii linea promota occupatur quantum effossus sulcus longitudinis ac latitudinis optinet atque id genus praeparandi soli probatissimum est  quo tempore nouellandum et uinea deponenda sequitur opus uineae conserendae quae uel uere uel autumno tempestiue deponitur uere melius si aut pluuius aut frigidus status  caeli est aut ager pinguis aut campestris et uliginosa planities rursus autumno si sicca si calida est aeris qualitas si exilis atque aridus campus si macer praeruptusue collis uernaeque positionis dies fere quadraginta sunt ab idibus februariis usque in aequinoctium rursus autumnalis ab idibus octobribus in kalendas decembres sationis autem duo genera malleoli uel uiuiradicis quod                                                                   utrumque ab agricolis usurpatur et in prouinciis magis malleoli neque enim seminariis student nec usum habent faciendae uiuiradicis hanc sationem cultores italiae plerique iure inprobarunt quoniam plurimis dotibus praestat uiuiradix  nam minus interit cum et calorem et frigus ceterasque tempestates propter firmitatem facilius sustineat deinde adolescit maturius quod euenit ut celerius quoque sit tempestiua edendis fructibus tum etiam nihil dubium est saepius translatum semen meliorem edere fructum potest tamen malleolus protinus in uicem uiuiradicis conseri soluta et facili terra ceterum densa et grauis utique uitem desiderat  seritur ergo prius emundata inoccataque et aequata pastinatione macro solo quinis pedibus inter ordines omissis mediocri senis in pingui uero septenum pedum spatia danda sunt quo largiora uacent interualla per quae frequentes prolixaeque materiae diffundantur haec in quincuncem uinearum metatio expeditissima ratione conficitur quippe linea per totidem pedes quot destinaueris interordiniorum spatiis purpura uel quolibet alio conspicuo colore insuitur eaque sic denotata per repastinatum intenditur et iuxta purpuram calamus defigitur  atque ita paribus spatiis ordines deriguntur quod deinde cum est factum fossor insequitur scrobemque alternis omissis in ordinem spatiis a calamo ad proximum cala  mum non minus altum quam duos pedes et semissem planis locis refodit adcliuibus in dipundium et dodrantem praecipitibus etiam in tres pedes in hanc mensuram scrobibus depressis uiuiradices ita deponuntur ut a media scrobe singulae in diuersum sternantur et contrariis frontibus fossarum ad calamos erigantur satoris autem officium est primum quam recentissimam et si fieri possit eodem momento quo serere uelit de seminario transferre plantam diligenter exemptam et integram deinde eam uelut ueteraniam uitem totam exputare et ad unam materiam firmissimam redigere nodosque et cicatrices adleuare si quae etiam radices quod maxime cauendum est ne fiat in eximendo laborauerint eas amputare sic deinde curuatam deponere ne duarum uitium radices inplicentur id enim uitare facile est per imum solum iuxta diuersa latera fossarum dispositis paucis lapidibus qui singuli non excedant quinquelibrale pondus  hi uidentur ut mago prodit et aquas hiemis et uapores aestatis propulsare radicibus quem secutus uergilius tutari semina et munire sic praecipit aut lapidem bibulum aut squalentis infode conchas et paulo post iamque reperti qui saxo super atque ingentis pondere testae urgerent hoc effusos munimen ad imbres hoc ubi hiulca siti findit canis aestifer arua idemque poenus auctor probat uinacea permixta stercori depositis seminibus in scrobe ammouere quod illa prouocent et eliciant nouas radiculas hoc per hiemem frigenti uiti humum scrobibus inferre calorem tempestate ac per aestatem uirentibus alimentum et umorem praebeat si uero solum cui uitis committitur uidetur exile longius accersitam pinguem humum scrobibus inferre censet quod an expediat regionis annona operarumque ratio nos docebit   exigue umidum pastinatum sationi conuenit melius tamen uel arido quam lutoso semen committitur idque cum supra summam scrobem conpluribus internodiis productum est quod de cacumine superest duabus gemmis tantum supra terram relictis amputatur et ingesta humo scrobis conpletur coaequato deinceps pastinato malleolus ordinariis uitibus interserendus eumque sat erit medio spatio quod uacat inter uitis per unam lineam depingere sic enim melius et ipse conualescit et ordinariis seminibus modice uacuum solum ad culturam praebebitur in eadem deinde linea in qua uiuiradix optinet ordinem suum praesidii causa quorum ex numero propagare possit in locum demortuae uitis quinque malleoli pangendi sunt per spatium pedale isque pes ita medio interordinio sumitur ut ab utraque uite paribus interuallis distet  tali consitioni iulius atticus abunde putat esse malleolorum sedecim milia nos tamen plus quattuor milibus conserimus quia neglegentia cultorum magna pars deperit et interitu seminum cetera quae uirent rarescunt  de positione surculi non minima disputatio fuit inter auctores quidam totum flagellum sicut erat matri detractum crediderunt sationi conuenirent idque per gemmas quinas uel etiam senas partiti conpluris taleolas terrae mandauerunt quod ego minime probo magisque adsentior is auctoribus qui negauerunt esse idoneam frugibus superiorem partem materiae solamque eam quae est iuncta cum uetere sarmento probauerunt ceterum omnem sagittam repudiauerunt  sagittam rustici uocant nouissimam partem surculi siue quia longius recessit a matre et quasi emicuit atque prosiluit seu quia cacumine attenuata praedicti teli speciem gerit hanc ergo prudentissimi agricolae negauerunt conseri debere nec  tamen sententiae suae rationem nobis prodiderunt uidelicet quia ipsis in re rustica multum callentibus prompta erat et ante oculos paene exposita omnis enim fecundus pampinus intra quintam aut sextam gemmam fructu exuberat reliqua parte quamuis longissima uel cessat uel perexiguos ostendit racemos quam ob causam sterilitas cacuminis iure ab antiquis incusata est malleolus autem sic ab isdem pangebatur ut nouello sarmento pars aliqua ueteris haereret sed hanc positionem damnauit usus  nam quicquid ex uetere materia relictum erat depressum atque obrutum celeriter umore putrescebat proximasque radices teneras et uixdum prorepentis uitio suo enecabat quod cum acciderat superior pars seminis retorrescebat mox iulius atticus et cornelius celsus aetatis nostrae celeberrimi auctores patrem atque filium sasernam secuti quicquid residui fuit ex uetere palma per ipsam commissuram quae nascitur materia noua raserunt atque ita cum suo capitulo sarmentum depresserunt  sed iulius atticus praetorto capite et recuruato ne pastinatum effugiat praedictum semen demersit pastinum autem uocant agricolae ferramentum bifurcum quo semina panguntur unde etiam repastinari dictae sunt uineae ueteres quae refodiebantur haec enim propria appellatio restibilis uineti erat nunc antiquitatis inprudens consuetudo quidquid emoti soli uineis praeparatur repastinatum uocat sed ad propositum uitiosa est ut mea fert opinio iuli attici satio quae contortis capitibus malleolum recipit eiusque rei uitandae non una ratio est primum quod nulla stirps antequam deponatur uexata et infracta melius prouenit quam quae integra et inuiolata sine iniuria conposita est deinde quicquid recuruum et susum uersus spectans  demersum est cum tempestiuum eximitur in modum hami repugnat obluctanti fossori et uelut uncus infixus solo antequam extrahatur praerumpitur nam fragilis est ea parte materia qua torta et recuruata cum deponeretur ceperat uitium propter quod praefracta maiorem partem radicium amittit sed ut incommoda ista praeteream certe illud quod est inimicissimum dissimulare nequeo nam paulo ante cum de summa parte sarmenti disputarem quam sagittam dixeram uocitari colligebam fere intra quintam uel sextam gemmam quae sint proximae ueteri sarmento fructum edii  hanc ergo fecundam partem consumit qui contorquet malleolum quoniam et ea pars quae duplicatur tres gemmas uel quattuor optinet et reliqui duo uel tres fructuari oculi penitus in terram deprimuntur mersique non materias sed radices creant ita euenit ut quod in sagitta non serenda uitauerimus id sequamur in eiusmodi malleolo quem necesse est longiorem facere si uolumus detortum depangere nec dubium quin gemmae cacumini proximae quae sunt infecundae in eo relinquantur ex quibus pampinos pullat uel sterilis uel certe minus feracis quos rustici uocant racemarios quid quod plurimum interest ut malleolus qui deponitur ea parte qua est a matre decisus coalescat et celeriter cicatricem ducat                                     nam si id factum non est uelut per fistulam ita per apertam uitis medullam nimius umor trahitur idemque truncum cauat unde formicis aliisque animalibus quae putrefaciunt crura uitium latebrae praebentur hoc autem euenit retortis seminibus cum enim per exemptionem imae partes eorum praefractae sunt apertae medulla deponuntur atque inrepentibus aquis praedictisque animalibus celeriter senescunt  quare pangendi optima est ratio recti malleoli cuius imum caput cum consertum est bifurco pastini angustis faucibus ferramenti facile continetur ac deprimitur idque sarmentum sic demersum citius coalescit nam et radices e capite  qua recisum est emittit eaeque cum accreuerunt cicatricem obducunt et alioqui plaga ipsa deorsum spectans non tantum recipit umorem quantum illa quae reflexa et resupina more infundibuli per medullam transmittit quicquid aquarum caelestium superfluxit  de longitudine malleoli longitudo quae debeat esse malleoli parum certa est quoniam siue crebras gemmas habet breuior faciendus est seu raras longior ac tamen nec maior pede nec dodrante minor esse debet hic ne per summam terrae sitiat aestatibus ille ne depressus altius cum adoleuerit exemptionem difficilem praebeat sed haec plano nam in cliuosis ubi terra decurrit potest palmipedalis deponi uallis et uliginosi campi situs patitur etiam trigemmem qui est paulo minor dodrante longior utique semipede isque non ab eo trigemmis dictus est quod omnino trium oculorum est cum fere circa plagam qua matri abscisus est plenus sit germinum sed quod his exceptis quibus est frequens in ipso capite tris deinceps articulos totidemque gemmas habet super cetera illud quodque siue malleolum siue uiuiradicem serentem praemoneo ne semina exarescant inmodicum uentum solemque uitare qui uterque non incommode arcetur obiectu uestis aut cuiuslibet densi teguminis  uerumtamen praestat eligere sationi silentis uel certe placidi spiritus diem nam sol umbraculis facile depellitur sed illud etiam quod nondum tradidimus antequam disputationi clausulam imponamus dicendum est uniusne an plurium generum uites habendae sint eaeque separatae ac distinctae specialiter an confusae et mixtae cateruatim prius disseremus de eo quod primum proposuimus   prudentis igitur agricolae est uitem quam praecipue probauerit nulla interueniente alterius notae stirpe conserere numerumque quam maximum eius semper augere sed et prouidentis est diuersa quoque genera deponere neque enim umquam sic mitis ac temperatus est annus ut nullo incommodo uexet aliquod uitis genus siue siccus est id contristatur quod umoribus laetatur seu pluuius quod siccitatibus gaudet seu frigidus et pruinosus quod non est patiens uredinis seu feruens quod uaporem non sustinet ac ne nunc mille tempestatium iniurias persequar semper est aliquid quod uineas offendat igitur si unum genus seuerimus cum id acciderit quod ei noxium est tota uindemia priuabimur neque enim ullum erit subsidium cui   at si uarii generis uineta fecerimus aliquid ex is inuiolatum erit quod fructum perferat nec tamen ea causa nos debet conpellere ad multas uitium uarietates sed quod iudicauerimus eximium genus id quantae possimus multitudinis efficiamus quod deinde proximum a primo tum quod est tertiae uel quartae quoque eatenus uelut laetarum quodam contenti simus tetradeo satis est enim per quattuor uel summum quinque genera uindemiae fortunam opperiri de altero quod mox proposueram nihil dubito quin per species digerendae uites disponendaeque sint in proprios hortos semitis ac decumanis distinguendae nec quod aut ipse potueram a meis familiaribus hoc optinere aut ante me quisquam eorum qui quam maxime id probauerint effecerit est enim omnium rusticorum operum difficillimum quia et summam diligentiam legendis desiderat seminibus et in his discernendis maxima plerumque  felicitate et prudentia opus est sed interdum quod ait diuinus auctor plato rei nos pulchritudo trahit uel ea consectandi quae propter infirmitatem conmortalis naturae consequi nequeamus istud tamen si aetas suppetat et scientia facultasque cum uoluntate congruant non aegerrime perficiamus quamuis non minimo aetatis spatio perseuerandum sit ut magnus numerus per aliquot annos digeratur neque enim omne tempus permittit eius rei iudicium nam uites quae propter similitudinem coloris aut trunci flagellorumue nudae dinosci nequeunt maturo fructu foliisque declarantur quam tamen diligentiam nisi per ipsum patrem familiae exhiberi posse non adfirmauerim  nam credidisse uilici uel etiam uinitoris socordia est cum quod longe sit facilius adhunc perpaucissimis agricolis contingerint ut nigri uini stirpe careant quamuis color uuae possit uel ab inprudentissimo deprendi  illa tamen unam mihi ratio suppetit celerrime quod proposuimus efficiendi si sint ueteranae uineae ut separatim surculosum cuiusque generis per singulos hortos inseramus sic paucis annis multa nos milia malleolum ex insitis percepturos atque ita discreta semina per regiones consituros nihil dubito  eius porro faciendae rei nos utilitas multis de causis conpellere potest et ut a leuioribus incipiam primum quod ad omnem rationem uitae non solum agricolationis sed cuiusque disciplinae prudentem  delectant inpensius ea quae propriis generibus distinguuntur quam quae passim uelut abiecta et quodam aceruo confusa sunt deinde quod uel alienissimus rusticae uitae si in agrum tempestiue ueniat summa cum uoluptate naturae benignitatem miretur cum istinci bituricae fructibus opimis hinc paribus heluolae respondent illinc arcelacae uisus illinc spioniae baliscaeue conuertant quibus alma tellus annua uice uelut aeterno quodam puerperio laeta mortalibus distenta musto demittit ubera inter quae patre fauente libero fetis palmitibus uel generis albi uel flauentis ac rutili uel purpureo nitore micantis undique uersicoloribus pomis grauidus conlucet autumnus sed haec quamuis plurimum delectent utilitas tamen uincit uoluptatem nam et pater familiae libentius ad spectaculum rei suae quanto est ea luculentior descendit et quod de sacro numine poeta dicit et quocumque deus circum caput egit honestum uero quocumque domini praesentia et oculi frequenter accessere in ea parte maiorem in modum fructus exuberat sed omitto istud quod indiscriptis etiam uitibus contingere potest illa quae sunt maxime spectanda persequar  diuersae notae stirpes nec pariter deflorescunt nec ad maturitatem simul perueniunt quam ob causam qui separata generibus uineta non habet patiatur alterum incommodum necesse est ut aut fructum serotinum cum praecoque legat quae res mox acorem facit aut si maturitatem serotini expectet amittat uindemiam praecoquem quae plerumque populationibus uolucrum pluuiisque aut uentis lacessita dilabitur  si uero interiectionibus fructum carpere censuerit primum neglegentiae uindemiatoris aleam subeat neque enim singulis totidem antistites possit dare qui obseruent praecipiantque ne acerbae uuae demetantur deinde etiam quarum uitium maturitas conpetit cum diuersae notae sint melioris gustus ab deteriore corrumpitur confususque in unum multarum sapor uetustatis impatiens fit atque ideo necessitas cogit agricolam musti annonam experiri cum plurimum pretio accedat si uenditio uel in annum uel in aestatem certe differri possit iam illa generum separatio summam commoditatem habet quod uinitor cuique facilius suam putationem reddet cum scit cuius notae sit hortus quem deputat idque in consemineis uineis obseruari difficile est quia maior pars putationis per id tempus administratur quo uitis neque folium notabile gerit ac multum interest plurisne an paucioris materias pro natura cuiusque stirpis uinitor                     summittat prolixisue flagellis incitet an angusta putatione uitem coerceat  caeli quamquam partem spectet genus quodque uineti plurimum refert neque enim omni calido statu nec rursus frigido laetatur sed est proprietas in surculis ut alii meridiano axe conualescant quia sint calori aptiores alii septentrionem desiderent quia contristentur aestu quidam temperamento laetentur orientis uel occidentis  has differentias seruat pro situ et positione locorum qui genera per hortos separat illam quoque non exiguam sequitur utilitatem quod et laborem uindemiae minorem patitur et sumptum nam ut quaeque uirescere incipiunt tempestiue leguntur et quae nondum maturitatem ceperunt uuae sine dispendio differuntur  nec pariter uetus atque tempestiuus fructus praecipitat uindemiam cogitque pluris operas quantocumque pretio conducere iam et illud magnae dotis est posse gustum cuiusque generis non mixtum sed uere merum con  dere ac separatim reponere siue est ille bituricus siue baliscus seu spionius quae genera cum sic diffusa sunt quia nihil interuenit diuersae naturae quod repugnet perpetuitati nobilitantur neque enim post annos quindecim uel paulo pluris deprendi possit ignobilitas in gustu quoniam fere omne uinum eam qualitatem sortitum est ut uetustate acquirat bonitatem quare ut dicere instituimus utilissima est generum dispositio quam si tamen optinere non possis secunda est ratio ut diuersae notae non alias conseras uitis quam quae saporem consimilem fructumque maturitatis eiusdem praebeant possis etiam si te cura pomorum tangat ultimis ordinibus in ea fine uineti quae subiacet septentrionibus ne cum increuerint obumbrent cacumina ficorum pirorumue et malorum depangere quae uel inseras interposito bienni spatio uel si generosa sint adulta transferas hactenus de positione uinearum superest pars antiquissima ut praecipiamus etiam cultus earum de quibus sequente uolumine pluribus disseremus  rei rusticae liber quartus surcularis liber secundus i contra opinionem attici et celsi non esse satis altos scrobes bipedaneos uineaticis seminibus ii non oportere unius uiuiradicis materiis duos palos uestire sed singula semina singulis adminiculis esse contribuenda iii nouam consitionem uineae nisi magna et adsidua cultura adiuuetur celeriter interire iu prosterni uitem in scrobem et recuruatam usque ab imo solo rectam calamo applicari oportere u a consitione omnibus mensibus diligenter fodiendum esse ui non esse committendum ut in nouella uinea herbae nascantur uii ita pampinandas esse uiuiradices ut ad unam materiam redigantur uiii eandem pampinationem malleolis adhibendam ix tempestiuam pampinationem esse quae ita tenera est ut digito palmites facile deiciantur x non oportere per aestatem falce pampinos abnodare xi per autumnum ablaqueandam esse utique primo quinquennio nouellam uineam et ante brumam coaequandam xii ablaqueatam uineam quemadmodum aestiuae radiculae amputentur xiii quemadmodum nouella uinea putetur xiu quod sit optimum tempus putandi  xu quomodo malleolus resecandus sit xui quemadmodum palanda sit uinea xuii quam alte canterius adleuandus sit xuiii quemadmodum uitis adliganda sit xix quemadmodum malleolis iugum inponendum sit xx quemadmodum nouella uinea frequentanda et propagines faciendae sint xxi quo tempore et cuius aetatis uiuiradix transferenda sit xxii quemadmodum ex harundinibus iugum faciendum sit xxiii quemadmodum in hortulos uineae diuidendae sint xxiu quemadmodum ueteranae uineae restituantur xxu quemadmodum eaedem putentur xxui quae bonus uinitor in constituta iam uinea uitare aut sequi debeat xxuii quemadmodum pampinari debeat xxuiii quot fossuris extolli xxix de inserendis tuendisque insitis uineis xxx de salictis faciendis xxxi de genistis xxxii de harundinetis xxxiii de castanietis  cum de uineis conserendis librum a me scriptum publi siluine conpluribus agricolationis studiosis relegisses scio quosdam repertos esse qui cetera quidem nostra praecepta laudassent unum tamen atque alterum reprehendissent quippe seminibus uineaticis nimium me profundos censuisse fieri scrobes adiecto dodrante super altitudinem bipedaneam quam celsus et atticus prodiderant singulasque uiuiradices singulis adminiculis parum prudenter contribuisse cum permiserint idem illi auctores minore sumptu geminis materiis unius seminis diductis duo continua per ordinem uestire pedamenta quae utraque reprehensio auaram magis habet aestimationem quam ueram etenim ut quod prius proposui prius refellam si contenti bipedanea scrobe futuri sumus quid ita censemus altius pastinare tam humili mensura uitem posituri dicet aliquis ut sit inferior tenera subiacens terra quae non arceat nec duritie sua repellat nouas inrepentis radiculas  istud quidem contingere potest etiam si ager bipalio moueatur et deprimatur scrobis in regesto quod est fermentatum plus dipondio semisse nam semper in plano refossa et egesta humus tumidior est quam gradus soli crudi nec sane positio seminum praealtum cubile substerni desiderat uerum abunde est semipedaneam consitis resolutam uitibus terram subiacere quae uelut hospitali atque etiam materno sinu recipiat incrementa uirentium exemplum eius rei capimus in arbusto ubi  cum scrobes defodimus admodum exigui pulueris uiuiradici subicimus uerior igitur causa est depressius pastinandi quoniam iugata uineta melius consurgunt altioribus demissa scrobibus nam bipedaneae uix etiam prouincialibus agricolis adprobari possint apud quos humili statu uitis plerumque iuxta terram coercetur cumque iugo destinetur altiore fundamento stabilienda sit si modo quando scandit excelsius plus alimenti terraeque desiderat  et ideo in maritandis arboribus nemo minorem tripedaneam scrobem uitibus comparat ceterum illa parum prudens agricolarum studio praecipua esse commoda humilis positionis quod et celeriter adolescant semina quae non fatigentur multo soli pressa pondere fiantque uberiora quae leuiter suspensa sint nam utraque ista iuli attici ratio conuincitur exemplo arbustiuae positionis quae scilicet multo ualidiorem fertilioremque stirpem reddit quod non faceret si non laborarent altius demersae semina  quid quod pastinati humus dum est recens soluta laxataque uelut fermento quodam intumescit cum deinde non longissimam cepit uetustatem condensata subsidit ac uelut innatantis radices uitium summo solo destituit hoc autem minus accidit nostrae sationi qua maiore mensura uitis demittitur nam quod in profundo semina frigore laborare dicuntur nos quoque non diffitemur  sed non est dipondii et dodrantis altitudo quae istud efficere possit cum praesertim quod paulo ante rettulimus depressior arbustiuae uitis satio tamen effugiat praedictum incommodum  alterum illud quod minore inpensa duos palos unius seminis flagellis censent maritari falsissimum siue enim caput ipsum  demortuum est duo uiduantur statumina et mox uiuiradices totidem substituendae sunt quae numero suo rationem cultoris onerant siue tenuit et ut saepe euenit uel nigri est generis uel parum fertilis non in uno sed in pluribus pedamentis fructus claudicat quamquam etiam generosae stirpis uitem sic in duos palos diuisam rerum rusticarum prudentiores existimant minus fertilem fore quia cratem factura sit et idcirco ueteres uineas mergis propagare potius quam totas sternere idem ipse atticus praecepit quoniam mergi mox facile radicentur ita ut quaeque uitis suis radicibus tamquam propriis fundamentis innitatur haec autem quae est toto prostrata corpore cum inferius solum quasi cancellauit atque inretiuit cratem facit et pluribus radicibus inter se conexis anigitur nec aliter quam si multis palmitibus grauata deficit  quare per omnia praetulerim              duobus potius seminibus depositis quam unico periclitari nec id uelut conpendium consectari quod in utramque partem longe maius adferre possit dispendium sed iam prioris libri disputatio repetit a nobis promissum sequentis exordium  in omni genere inpensarum sicut ait graecinus plerique noua opera fortius auspicantur quam tuentur perfecta quidam inquit ab inchoato domos extruunt nec peraedificatis cultum adhibent nonnulli strenue fabricant nauigia nec consummata perinde instruunt armamentis ministrisque quosdam emacitas in armentis quosdam exercet in conparandis mancipiis sed in isdem tuendis nulla cura tangit  multi etiam beneficia quae in amicos contulerunt leuitate destruunt ac ne ista siluine miremur liberos suos nonnulli nuptiis uotisque quaesitos auare nutriunt nec disciplinis aut ceteris corporis excolunt instrumentis  quid his colligitur scilicet plerumque simili genere peccari etiam ab agricolis qui pulcherrime positas uineas antequam pubescant uariis ex causis destituunt  alii sumptum annuum refugientes et hunc primum reditum certissimum existimantes inpendere nihil quasi plane fuerit necesse uineas facere quas mox auaritia desererent nonnulli magna potius quam culta uineta possidere pulchrum esse dicunt cognoui iam plurimos qui persuasum haberent agrum bonis ac malis rationibus colendum at ego cum omne genus ruris nisi diligenti cura sciteque exerceatur fructui esse non posse iudicem tum uel maxime uineas res est enim tenera infirma iniuriae maxime impatiens quae plerumque nimia laboret ubertate consumitur enim si modum non habeas fecunditate sua cum tamen aliquatenus se confirmauit et uelut iuuenile robur accepit neglegentiam sustinet nouella uero dum adolescit nisi omnia iusta perceperit ad ultimam redigitur maciem et sic intabescit ut nullis deinceps inpensis recreari possit igitur summa cura ponenda sunt quasi fundamenta et ut membra infantium a primo statim die consitionis formanda quod nisi fecerimus omnis impensa in cassum recidat nec praetermissa cuiusque rei tempestiuitas reuocari queat experto mihi crede siluine bene positam uineam bonique generis et bono cultore numquam non cum magno fenore gratiam reddidisse  idque non solum ratione sed etiam exemplo nobis idem graecinus declarat eo libro quem de uineis scripsit cum refert ex patre suo saepe se audire solitum papirium quendam ueternensem uicinum sibi duas filias et uineis consitum habuisse fundum cuius partem tertiam nubenti maiori filiae dedisse in dotem ac nihilominus aeque magnos fructus ex duabus partibus eiusdem fundi percipere solitum minorem deinde filiam nuptum conlocasse in dimidia parte reliqui agri nec sic ex pristino reditu detraxisse quod quid conuincit melius scilicet postea cultam esse tertiam illam fundi partem quam ante uniuersam   de cultura uineae nouellae et nos igitur publi magno animo uineas ponamus ac maiore studio colamus quarum consitionis sola illa commodissima ratio est quam priore tradidimus exordio ut facta in pastinato scrobe tota uitis a media fere parte sulci prosternatur et ad frontem eius ab imo usque recta materies exigatur calamoque adplicetur id enim praecipue obseruandum est ne similis sit alueo scrobis sed ut expressis angulis uelut ad perpendiculum frontes eius derigantur nam uitis supina et uelut recubans in alueo deposita postea cum ablaqueatur uulneribus obnoxia est quoniam dum exaltare orbem ablaqueationis fossor studet obliquam uitem plerumque sauciat et nonnumquam praecidit meminerimus ergo usque ab imo scrobis solo rectum adminiculo sarmentum adplicare et ita in summum perducere tum cetera ut priore libro praecepimus et duabus gemmis superextantibus terram coaequare deinde malleolo inter ordines posito crebris fossionibus pastinatum resoluere atque in puluerem redigere  sic enim optime et uiuiradices et reliqua semina quae deposuerimus conualescent si mollis ac tenera humus nullis herbis inrepentibus humorem stirpibus praebuerit nec duritia soli nouellas adhuc plantas uelut arto uinculo conpresserit  numerus autem uertendi soli bidentibus ut uerum fatear definiendus non est cum quanto crebrior sit plus prodesse fossionem conueniat sed quoniam impensarum ratio modum postulat satis plerisque uisum est ex kalendis martiis usque in octobris tricen  simo quoque die nouella uineta confodere omnisque herbas et praecipue gramina extirpare quae nisi manu eliguntur et in summum reiciuntur quantulacumque parte adobruta sunt reuiuiscunt et uitium semina ita perurunt ut scabra atque retorrida efficiant  ea porro siue malleolos seu uiuiradices deposuimus optimum est ab initio sic formare ut frequenti pampinatione superuacua detrahamus nec patiamur plus quam in unam materiam uires et omne alimentum conferre primo tamen bini pampini summittuntur ut sit alter subsidio si alter forte deciderit  cum deinde paulum induruere uirgae tum singulae detrahuntur ac ne quae relictae sunt procellis uentorum decutiantur molli et laxo uinculo adsurgentis subsequi conueniet dum clauiculis suis quasi quibusdam manibus adminicula conprehendant hoc si operarum penuria facere prohibebit in malleolo quem et ipsum pampinare censemus at certe in ordinariis uitibus utique optinendum est ne pluribus flagellis emacientur nisi si propaginibus futuris prospiciemus sed ut singulis materiis seruiant quarum incrementa elicere debebimus adplicato longiore adminiculo per quod prorepant in tantum ut sequentis anni iugum exsuperent et in fructum curuari possint  ad quam mensuram cum increuerint cacumina infringenda sunt ut potius crassitudine conualescant quam superuacua longitudine adtenuentur idem tamen sarmentum quod in materiam submittimus ab imo usque in tres pedes et semissem pampinabimus et omnes eius intra id spatium nepotes enatos saepius decerpemus  quicquid deinde supra germinauerit intactum relinqui oportebit magis enim conueniet proximo autumno falce deputari superiorem partem quam aestiuo tempore pampinari quoniam ex eo loco unde nepotem ademeris confestim alterum fundit quo enato nullus relinquitur oculus in ipsa materia qui sequente anno cum fructu germinet   omnis autem pampinationis ea est tempestituitas dum adeo teneri palmites sunt ut leui tactu digiti decutiantur nam si uehementius induruerunt aut maiore nisu conuellendi sunt aut falce deputandi quod utrumque uitandum est alterum quia lacerat matrem si reuellere coneris alterum quia sauciat quod in uiridi et adhuc stirpe inmatura fieri noxium est  neque enim eatenus plaga constitit qua uestigium fecit acies sed aestiuis caloribus falce uulnus penitus inpressum etiam latius inarescit ita ut non minimam partem de ipso matris corpore necet atque ideo si iam caulibus duris falcem adhiberi necesse est id paulum ab ipsa matre recidendum est et uelut reseces relinquendi sunt qui caloris excipiant iniuriam eatenus qua enascuntur a latere palmites ultra enim non serpit uaporis uiolentia in malleolo similis ratio est pampinandi et in longitudinem eliciendi materiam si eo uelimus anniculo uti quod ego saepe feci sed si propositum est utique recidere ut bimo potius utamur cum ad unum pampinum iam redegeris et is ipse excesserit pedalem longitudinem decacuminare conueniet ut in ceruicem potius confirmetur et sit robustior atque haec positorum seminum prima cultura est  ablaqueatio nouellae sequens deinde tempus ut prodidit celsus et atticus quos iure maxime nostra aetas probauit post idus octobris ampliorem curam deposcit nam post idus octobris priusquam frigora inuadant uitis ablaqueanda est quod opus adapertas ostendit aestiuas radiculas easque prudens agricola ferro cecidit nam si passus est conualescere  inferiores deficiunt atque euenit ut uinea summa parte terreni radices agat quae et frigore infestentur et caloribus maiorem in                               modum aestuent ac uehementer sitire matrem in ortu caniculae cogant  quare quicquid intra sesquipedem enatum est cum ablaqueaueris recidendum est sed huius non eadem ratio est amputandi quae traditur in superiore parte uitis nam minime adleuanda plaga est minimeque adplicandum ferramentum ipsi matri quoniam si iuxta truncum radicem praecideris aut ex cicatrice plures nascentur aut hiemalis quae consistit in lacusculis ablaqueationis aqua brumae congelationibus noua uulnera peruret et ad medullam penetrabit quod ne fiat recidere ab ipso codice instar unius digiti spatio conueniet atque radiculas praecidere quae sic ademptae non amplius pullulant et a cetera noxa truncum defendunt hoc opere consummato si est hiems in ea regione placida patens uitis relinquenda est sin uiolentior hoc facere nos prohibet ante idus decembris praedicti lacusculi coaequandi sunt si uero etiam praegelida frigora regionis eius suspecta erunt aliquid fimi uel si est commodius columbini stercoris aut in hunc usum praeparatae ueteris urinae senos sextarios antequam uitem adobruas radicibus superfundes sed ablaqueare omnibus autumnis oportebit primo quinquennio dum uitis conualescat ubi uero truncus adoleuerit fere triennio intermittendus est eius operis labor nam et minus ferro crura uitium laeduntur nec tam celeriter radiculae inueterato iam codice enascuntur   ablaqueationem deinde sequitur talis putatio ut ex praecepto ueterum auctorum uitis ad unam uirgam reuocetur eaque recidatur duabus gemmis iuxta terram relictis quae putatio non debet secundum articulum fieri ne reformidet oculus sed medio fere internodio ea plaga obliqua falce fit ne si transuersa fuerit cicatrix caelestem supercidentem aquam contineat  sed nec ad eam partem qua est gemma uerum ad posteriorem declinatur ut in terram potius deuexa quam in germen delacrimet namque depluens umor caecat oculum nec patitur crescere  putandi autem duo sunt tempora melius autem ut ait mago uernum antequam surculus progemmet quoniam umoris plenus facilem plagam et leuem et aequalem accipit nec falci repugnat hunc autem secuti sunt celsus et atticus nobis neque angusta putatione coercenda semina uidentur nisi admodum inualida sunt neque utique uerno recidenda  sed primo quidem anno quo sunt posita frequentibus fossionibus omnibus mensibus dum frondent ac pampinationibus adiuuanda ut robur accipiant nec plus quam uni materiae seruiant quam educauerint autumno uel uere si magis conpetent adradenda et nepotibus quos pampinator in superiore parte omiserat liberanda censemus atque ita in iugum inponenda ea enim leuis et recta sine cicatrice uinea est quae se primi anni flagello supra iugum extulit quod tamen apud paucos agricolas et raro contingit ideoque praedicti auctores primitias uitis resecare censuerunt sed nec utique uerna omnibus regionibus melior putatio est nam ubi caelum frigidum est ea sine dubio eligenda est ubi uero  aprica loca sunt mollesque hiemes optima et maxime naturalis est autumnalis quo tempore diuina quadam lege et aeterna fructum cum fronde stirpes deponunt  hoc facere siue uiuiradicem siue malleolum conseueris censeo nam illam ueterem opinionem damnauit usus non esse ferro frangendos anniculos malleolos quoniam reformident quod frustra uergilius et iam saserna stolonesque et catones timuerunt qui non solum in eo errabant quod primi anni capillamenta seminum intacta patiebantur sed et post biennium cum uiuiradix recidenda erat omnem superficiem amputabant solo tenus iuxta ipsum articulum ut e duro pullularet nos autem magister artium docuit usus primi anni malleolorum formare incrementa nec pati uitem superuacuis frondibus luxuriantem siluescere nec rursus in tantum coercere quantum antiqui praecipiebant ut totam superficiem amputemus nam id quidem maxime contrarium est  primum quod cum ad terram decideris semina uelut intolerabili adfecta uulnere pleraque intereunt nonnulla etiam quae pertinaciter uixerunt minus fecundas materias adferunt siquidem e duro quae pullulant omnium confessione pampinaria saepissime fructu carent media igitur ratio sequenda est ut neque solo tenus malleolum recidamus nec rursus in longiorem materiam prouocemus sed adnodato superioris anni pollice iuxta ipsam commissuram ueteris sarmenti unam uel duas gemmas relinquemus ex quibus germinet   de nouella subrigenda putationem sequitur iam pedandae uineae cura uerum hic annus nondum uehementem palum aut ridicam desiderat notatum est enim a me plerumque teneram uineam melius adminiculo modico quam uehementi adquiescere itaque aut ueteres ne nouae radicem agant harundines binas adplicabimus singulis uiticulis aut si regionis conditio permittit de uepribus hastilia quibus adnectantur singulae transuersae perticae in unam partem ordinis  quod genus iugi cantherium uocant rustici plurimum id refert esse quod paulum infra curuationem uitis prorepens pampinus statim adprendat et in transuersa potius se fundat quam in edita uentosque facilius sustineat subnixus cantherio idque iugum intra quartum pedem conuenit adleuari dum se uinea corroboret  inpedationem deinde sequitur adligator cuius officium est ut rectam uitem producat in iugum quae siue iuxta palum est posita ut quibusdam placet auctoribus obseruare debebit qui adnectit ne in alliganda materia flexum pali si forte curuus est sequendum putet nam ea res uncam uitem facit siue ut attico et nonnullis aliis agricolis uisum est inter uitem et palum spatium relinquitur quod nec mihi displicet recta harundo adiungenda stirpi est et ita per crebra retinacula in iugum perducenda uinculi genus quale sit quo religantur semina plurimum refert nam dum nouella uinea est quam mollissimo nectenda est quia si uiminibus salicis aut ulmi ligaueris increscens uitis se ipsa praecidit optima est ergo genista uel paludibus desectus iuncus aut ulua non pessime tamen in umbra siccata faciunt in hunc usum harundinum quoque folia   sed et malleolorum similis cura agenda est ut ad unam aut duas gemmas deputati autumno uel uere priusquam germinent iugentur iis ut dixi cantherius proprius a terra quam uitibus ordinariis submittendus est neque enim editior esse debet pedali altitudine ut sit quem teneri adhuc pampini capreolis suis inligent ne uentis explantentur insequitur deinde fossor qui crebris bidentibus aequaliter et minute soli terga comminuat  hanc planam fossuram maxime nos probamus nam illa quam in hispania hibernam appellant cum terra uitibus detrahitur et in media spatia interordiniorum confertur superuacua nobis uidetur quia iam praecessit autumnalis ablaqueatio quae et nudauit summas et ad inferioris radiculas transmisit hibernos imbris numerus autem fossionis aut idem debet esse qui primi anni aut una minus nam utique frequenter solum exercendum est dum id incremento suo uites inumbrent nec patiantur herbam subcrescere pampinationis eadem debet esse ratio huius anni quae prioris adhuc enim conpescenda quasi pueritia seminum est nec plus quam in unum flagellum est submittenda tanto quidem magis quod tenera aetas eius non sustinet et fetu et materiis onerari  sed cum annicula et mensum sex ad uindemiam perducta est sublato fructu protinus frequentanda est et praesidiari malleoli propagandi sunt qui in hunc usum fuerant depositi uel si ne hi quidem sunt ex ordinaria uite in alterum palum mergus est adtra  hendus nam plurimum interest adhuc noua consitione pedamen omne uestiri nec mox uineam tum subseri cum fructus capiendus est mergulus quomodo deponatur mergi genus est ubi supra terram iuxta suum adminiculum uitis curuatur atque ex alto scrobe submersa perducitur ad uacantem palum tum ex arcu uehementer citat materiam quae protinus adplicata suo pedamento ad iugum euocatur  sequente deinde                                                   anno insecatur superior pars curuaturae usque ad medullam ne totas uires matris propagatum flagellum in se trahat et ut paulatim condiscat suis radicibus ali bima deinde praeciditur proxime palmam quae ex arcu summissa est et id quod a matre abscisum recessit confestim alte circumfoditur et scrobiculo facto ad imum solum praeciditur adobruiturque ut et radices deorsum agat nec ex propinquo neglegenter in summa terra resecta progerminet  tempus autem non aliud magis idoneum est hunc mergum amputandi quam ab idibus octobribus in idus nouembris ut hibernis mensibus suas radices confirmet nam si uere id fecerimus quo gemmare palmites incipiunt matris alimentis subito destitutus languescit  eadem ratio est in transferendo malleolo nam secundo autumno si caeli et loci qualitas patitur commodissime post idus octobris exemptus conseritur sin autem aliqua terrae uel aeris repugnat iniuria tempestiuitas eius in proximum uer differtur neque diutius in uineis relinquendus est ne soli uires absumat et ordinaria semina infestet quae quanto celerius liberata sunt consortio uiuiradicium tanto facilius conualescunt at in seminario licet trimam atque etiam quadrimam uitem resectam uel anguste putatam custodire quia non consulitur uindemiae  cum mensem tricensimum excessit posita uinea id est tertio autumno uehementioribus statuminibus statim inpedanda est idque non ut libet aut fortuito faciendum nam siue prope truncum deponitur palus pedali tamen spatio recidendus est ne aut premat aut radicem uulneret et ut fossor tamen ab omni parte semina circumfodiat  isque palus sic ponendus est ut frigorum et aquilonum excipiat uiolentiam uitemque protegat siue medio interordinio pangetur uel deponendus est uel prius paxillo perforato solo altius adfigendus quo facilius et iugum et fructum sustineat nam quanto propius truncum ridica statuitur etiam leuiter defixa stabilior est quoniam constringens uitem mutua uice sustinetur et sustinet statuminibus deinde firmiora iuga sunt inliganda eaque uel saligneis perticis uel conpluribus quasi fasciculis harundinum conectuntur ut rigorem habeant nec pandantur onere fructuum nam binae iam materiae singulis seminibus summittendae erunt nisi si tamen gracilitas uitis alicuius angustiorem putationem desiderabit cuius unus palmes atque idem paucorum oculorum erit relinquendus  perticarum iugum fortius minusque operosum est harundines pluribus operis iugantur quoniam et pluribus locis nectuntur eaeque inter se conuersis cacuminibus uinciendae sunt ut aequalis crassitudo totius iugi sit nam si cacumina in unum conpetunt inbecillitas eius partis grauata pondere iam maturum fructum prosternit et canibus ferisque reddit obnoxium  at cum iugum in fascem pluribus harundinibus alterna cacuminum uice ordinatum  est fere quinquennii praebet usum neque enim alia est ratio putationis aut ceterae culturae quam quae primi biennii nam et autumnalis ablaqueatio sedulo facienda nec minus uacantibus palis propagines adplicandae hoc enim opus numquam intermittendum est quin omnibus instauretur annis neque enim ea quae seruntur a nobis immortalia esse possunt ac tamen aeternitati eorum sic consulimus ut demortuis seminibus alia substituamus nec ad occidionem uniuersum genus perduci patiamur complurium annorum neglegentia quin etiam crebrae fossiones dandae quamuis possit una detrahi culturae prioris anni pampinationes quoque saepe adhibendae neque enim satis est semel aut iterum tota aestate uiti detrahere frondem superuacuam praecipue autem decutienda sunt omnia quae infra trunci caput egerminauerunt item si oculi singuli sub iugo binos pampinos emiserunt quamuis largum fructum ostendant detrahendi sunt singuli palmites quo laetior quae superest materia consurgat et reliquum melius educet fructum post quadragesimum et alterum mensem percepta uindemia sic instituenda est putatio ut summissis pluribus flagellis uitis in stellam diuidatur  sed putatoris officium est pedali fere spatio citra iugum uitem conpescere ut e capite quicquid teneri est per brachia emissum prouocetur et per iugum inflexum praecipitetur ad eam mensuram quae terram non possit contingere sed modus pro uiribus trunci seruandus est ne plures palmites summittantur quam quibus uitis sufficere queat fere autem praedicta aetas laeto solo truncoque tres materias raro quattuor desiderat quae per totidem partis ab alligatore diuidi debent  nihil  enim refert iugum in stellam decusari atque diduci nisi et palmites adiunguntur quam tamen formam non omnes agricolae probauerunt nam multi simplici ordine fuere contenti uerum stabilior est uinea et oneri sarmentorum et fructui ferendo quae ex utraque parte iugo deuincta pari libramento uelut ancoris quibusdam distenditur tum etiam per plura brachia materias diffundit et facilius eas explicat undique subnixa quam quae in simplici cantherio frequentibus palmitibus stipatur potest tamen si uel parum late disposita uineta uel parum fructuosa caelumque non turbidum nec procellosum habeat uno iugo contentus esse nam ubi magna uis et incursus est pluuiarum procellarumque ubi frequentibus aquis uitis labefactatur ubi praecipitibus cliuis uelut pendens plura praesidia desiderat ibi quasi quadrato firmanda est agmine  calidis uero et siccioribus locis in omnem partem iugum porrigendum est ut prorepentes undique pampini iungantur et condensati camarae more terram sitientem obumbrent contra pluuiis et frigidis et pruinosis regionibus simplices ordines instituendi nam et sic facilius insolatur humus et fructus percoquitur perflatumque salubriorem habet fossoresque liberius et aptius iactant bidentis meliusque perspicitur a custodibus fructus et commodius legitur a uindemiatore  sed quoquo modo uineta placuerit ordinare centenae stirpes per singulos hortos semitis distinguantur uel ut quibusdam placet in semiiugera omnis modus dirimatur quae distinctio praeter illud commodum quod plus solis et uenti uitibus praebet tum etiam oculos et uestigia domini res agro saluberrimas facilius admittit certamque aestimationem in exigendis operibus praebent neque enim falli possumus per paria interualla iugeribus diuisis  quin etiam ipsa hortulorum descriptio quanto est minoribus modulis concisa fatigationem ueluti minuit extimulatque eos qui opera moliuntur et ad festinandum inuitat nam fere uastitas instantis laboris animos debilitat non nihil etiam prodest uires et prouentum cuiusque partis uinearum nosse ut aestimemus quae magis aut minus colenda sit uindemiatoribus quoque hae semitae et iugum pedamentaque sarcientibus opportunam laxitatem praebent per quam uel fructus uel statumina portentur  de positione iugi quatenus a terra leuandum sit hoc dixisse abunde est humillimam esse quattuor pedum celsissimam septem quae tamen in nouellis seminibus uitanda est neque enim haec prima constitutio uinearum esse debet sed per annorum longam seriem ad hanc altitudinem uitis perducenda est  ceterum quanto est umidius solum et caelum placidioresque uenti tanto est altius adtollendum iugum nam laetitia uitium patitur se celsius euagari fructusque summotus a terra minus putrescit et hoc uno modo perflatur uentis qui nebulam et rorem pestiferum celeriter adsiccant multumque ad deflorescendum et ad bonitatem uini conferunt rursus exilis terra et adcliuis torrensque aestu uel quae uehementibus procellis obnoxia est humilius iugum poscit at si cuncta conpetunt uoto iusta est altitudo uineae pedum quinque nec tamen dubium quin tanto melioris saporis praebeant mustum quanto in editiora iuga consurgant  pedatam uineam iugatamque sequitur alligatoris cura cui antiquissimum esse debet ut supra dixi rectam conseruare stirpem nec  flexum ridicae persequi ne prauitas statuminis ridicae ad similitudinem sui uitem configuret id non solum ad speciem plurimum                               refert sed ad firmitatem et ubertatem perpetuitatemque  nam rectus truncus similem sui medullam gerit per quam uelut quodam itinere sine flexu atque inpedimento facilius terrae matris alimenta manant et in summa perueniunt at quae sunt distortae non aequaliter alliduntur inhibentibus nodis et ipso flexu cursum terreni umoris ueluti salebris retardante quare cum ad summum palum recta uitis extenta est capistro constringitur ne fetu grauata subsidat curueturque tum ex eo loco quod proximum iugo ligatum est brachia disponuntur in diuersas partis palmaeque superpositae deorsum uersus circulo curuantur atque id quod iugo dependet fructu inpletur rursus curuatura iuxta uinculum materiam exprimit  quidam eam partem quam nos praecipitamus supra iugum porrigunt et crebris uiminibus innexis continent quos ego minime probandos puto nam dependentibus palmitibus neque pluuiae neque pruinae grandinesue tantum nocent quantum religatis et quasi tempestatibus oppositis idem tamen palmites priusquam fructus mitescant uariantibus adhuc et acerbis uuis religari debent quo minus roribus queant putrescere aut uentis ferisue uastentur  iuxta decumanum atque semitas palmites intrinsecus flectendi sunt ne praetereuntium incursu laedantur et hac quidem ratione tempestiua uitis perducitur ad iugum nam quae uel infirma uel breuis est ad duas gemmas recidenda est quo uehementiorem fundat materiam quae protinus emicet in iugum   nouella uinea quomodo putanda sit quinquennis uineae non alia est putatio quam ut figuretur quemadmodum supra institui dicere neue superuagetur sed ut caput trunci pedali fere spatio sit inferius iugo quaternisque brachiis quae duramenta quidam uocant diuidatur in totidem partis haec brachia sat erit interim singulis palmitibus in fructum submitti donec uineae iusti sint roboris cum deinde aliquot annis et quasi iuuenilem aetatem ceperint quot palmites relinqui debeant incertum est  nam loci laetitia plures exilitas pauciores desiderat siquidem luxuriosa uitis nisi fructu conpescitur male deflorescit et in materiam frondemque effunditur infirma rursus cum onerata est adfligitur itaque pingui terra singulis brachiis licebit bina iniungere flagella nec tamen numerosius onerare quam ut una uitis octo seruiat palmitibus nisi admodum nimia ubertas pluris postulabit iam enim pergulae magis quam uineae figuram optinet quae supra hunc modum materiis distenditur  nec debemus committere ut brachia pleniora trunco sint uerum adsidue cum modo e lateribus eorum flagella licuerit summittere amputanda erunt superiora duramenta ne iugum excedant sed nouellis palmis semper uitis renouetur quae si satis excreuerint iugo superponantur sin aliqua earum uel perfracta uel parum procera fuerit locumque idoneum optinebit unde uitis anno sequenti reuocari debeat in pollicem tondeatur quem quidam custodem alii resecem nonnulli praesidiarium appellant id est sarmentum gemmarum duarum uel trium ex quo cum processere frugiferae materiae quicquid est supra uetusti ibi brachi amputatur et ita ex nouello palmite uitis pullescit  atque haec ratio bene institutarum uinearum in perpetuum custodienda erit  male formatas uineas restituere si uero aliter formatas acceperimus et iam multorum annorum neglegentia superuenerint iugum considerandum erit cuius longitudinis sint duramina quae excedant praedictam mensuram nam si duorum pedum aut paulo amplius fuerint poterit adhuc uniuersa uinea sub iugum mitti si tamen palus trunco est adplicitus is enim a uite summouetur et in medio spatio duorum ordinum ad lineam pangitur transuersa deinde uitis ad statumen perducitur atque ita iugo subicitur at si duramenta eius longius excesserunt ut in quartum aut etiam in quintum statumen prorepserint maiore sumptu restituitur mergis namque qui nobis maxime placent propagata celerrime prouenit hoc tamen si uetus et exesa est superficies trunci at si robusta et integra minorem operam desiderat quippe hiberno tempore ablaqueata fimo satiatur angusteque deputatur et inter quartum et tertium pedem a terra uiridissima parte corticis acuto mucrone ferramenti uulneratur frequentibus deinde fossuris terra permiscetur ut incitari uitis possit et ab ea maxime parte quae uulnerata est pampinum fundere plerumque autem germen de cicatrice procedit quod siue longius prosiluit in flagellum summittitur siue breuius in pollicem siue admodum exiguum in furunculum is ex quolibet uel minimo capillamento fieri potest nam ubi unius aut alterius folii pampinus prorepsit e duro dummodo ad maturitatem perueniat sequente  uere si non adnodatus neque adrasus est uehementem fundit materiam quae cum conualuit et quasi brachium fecit licet tum superuagatam partem duramenti recidere et ita reliquam iugo subicere multi sequentes conpendium temporis talis uineas supra quartum pedem detruncant nihil reformidantes eiusmodi resectionem quoniam fere plurimarum stirpium natura sic se commodat ut iuxta cicatricem nouellis frondibus repullescant sed haec quidem ratio minime nobis placet siquidem uastior plaga nisi habet superpositam ualentem materiam quae possit inolescere solis halitu torretur mox deinde roribus et imbribus putrescit ac tamen cum est utique uinea recidenda prius ablaqueare deinde paulum infra terram conuenit amputare ut superiecta humus uim solis arceat et e radicibus nouellos prorumpentis caules transmittat qui possint uel sua maritare statumina uel si qua sunt uidua in propinquo propaginibus uestire  haec autem ita fieri debebunt si uineae altius positae nec in summo labantis radices habebunt et si boni generis erunt namque aliter in cassum dependetur opera quoniam degeneres etiam renouatae pristinum seruabunt ingenium at quae summa parte terrae uix adhaerebunt deficient antequam conualescant  altera ergo uinea fructuosis potius surculis inserenda erit altera funditus extirpanda et reserenda si modo soli bonitas suadebit cuius cum uitio consenuit nullo modo restituendam censemus loci porro uitia sunt quae fere ad internicionem uineta perducunt macies et sterilitas terrae salsa uel amara uligo praeceps et praerupta positio nimium opaca et soli auersa ualles harenosus etiam tofus uel plus iusto ieiunus sabulo nec minus terreno carens ac nuda glarea et si qua est proprietas similis quae uitem non alit ceterum si uacat his et horum similibus incommodis potest ea ratione fieri restibilis uinea quam priore libro praecepimus illa  rursus mali generis uineta quae quamuis robusta sunt propter sterilitatem fructu carent ut diximus emendantur insitione facta de qua suo loco disseremus cum ad eam disputationem peruenerimus  nunc quia parum uidemur de putatione uinearum locuti maxime necessariam partem propositi operis diligentius persequemur de putatione uineae placet ergo si mitis ac temperata permittit in ea regione quam colimus caeli clementia facta uindemia secundum idus octobris auspicari putationem cum tamen aequinoctiales pluuiae praecesserint et sarmenta iustam maturitatem ceperint nam siccitas seriorem putationem facit  sin autem caeli status frigidus et pruinosus hiemis uiolentiam denuntiat in idus februarias hanc curam differemus atque id licebit facere si erit exiguus possessionis modus nam ubi ruris uastitas electionem nobis temporis negat ualentissimam quamque partem uineti frigoribus macerrimam uere uel autumno quin etiam per brumam meridiano axi oppositas uitis aquiloni per uer et autumnum deputare conueniet  nec dubium quin sit horum uirgultorum natura talis ut quanto maturius detonsa sint plus materiae quanto serius plus fructus adferant  quandoque igitur uinitor hoc opus obibit tria praecipue custodiat primum ut quam maxime fructui consulat deinde ut in annum sequentem quam laetissimas iam hinc eligat materias tum                       etiam ut quam longissimam perennitatem stirpi adquirat nam quicquid ex his omittitur magnum adfert domino dispendium  uitis autem cum sit per quattuor diuisa partis totidem caeli regiones aspicit quae declinationes cum contrarias inter se qualitates habeant uariam quoque postulant ordinationem pro conditione suae positionis in partibus uitium igitur ea brachia quae septentrionibus obiecta sunt paucissimas plagas accipere debent et magis si putabuntur ingruentibus iam frigoribus quibus cicatrices inuruntur  itaque una tantummodo materia iugo proxima et unus infra eam custos erit summittendus qui uitem mox in annum renouet at e contrario per meridiem plures palmites summittantur qui laborantem matrem feruoribus aestiuis opacent nec patiantur ante maturitatem fructum inarescere orientis atque occidentis haud sane magna est in putatione differentia quoniam solem pari horarum numero sub utroque axi uitis accipit modus itaque materiarum is erit quem dictabit humi atque ipsius stirpis laetitia haec in uniuersum illa per partis custodienda sunt nam ut ab ima uite quasi a quibusdam fundamentis incipiam semper circa crus dolabella demouenda terra est et si suboles quam rustici suffraginem uocant radicibus adhaeret diligenter explantanda ferroque adleuanda est ut hibernas aquas respuat nam praestat ex uulnere postea subolem repullescentem uellere quam nodosam et scabram plagam relinquere hoc enim modo celeriter cicatricem ducit illo cauatur atque putrescit percuratis deinde quasi pedibus crura ipsa truncique circumspiciendi sunt ne aut pampinarius palmes innatus aut uerrucae similis furunculus relinquatur nisi si iugom superiecta uitis desiderabit ab inferiore parte reuocari si uero trunci pars senecta solis adflatu peraruit aut aquis noxiisque animalibus quae per medullas inrepunt cauata uitis est dolabella conueniet expurgare quicquid  emortuum est deinde falce eradi uiuo tenus ut a uiridi cortice ducat cicatricem  neque est difficile mox adleuatas plagas terra quam prius amurga madefeceris linere nam et teredinem formicamque prohibet solem etiam et pluuias arcet eiusmodi litura propter quae celerius coalescit et fructum uiridem conseruat cortex quoque aridus fissusque per summa trunci dependens corpore tenus delibrandus est quod et melius uitis quasi sordibus liberata conualescit et minus uino faecis adfert iam uero muscus qui more compedis crura uitium deuincta conprimit situque et ueterno macerat ferro destringendus et eradendus est atque haec in ima parte uitis nec minus ea quae in capite seruanda sint deinceps praecipiuntur plagae quas in duro uitis accipit obliquae rotundaeque fieri debent nam citius coalescunt et quamdiu cicatricem non obduxerunt commodius aquam fundunt transuersae plus umoris et recipiunt et continent eam culpam maxime uinitor fugito sarmenta lata uetera male nata contorta deorsum spectantia decidito nouella et fructuaria recta summittito brachia tenera et uiridia seruato arida et uetera falce amputato ungues custodum annotinos resecato  in quattuor ferme pedes supra terram uitem elatam totidem brachiis conponito quorum singula spectant singulas decusati iugi partis tum uel unum flagellum si macrior uitis erit uel duo si plenior brachio cuique summittito eaque iugo superposita praecipitato sed meminisse oportebit ne in eadem linea unoque latere brachi esse duas materias plurisue patiamur namque id maxime uitem infestat ubi non omnis pars bracchii pari uice laborat neque aequa portione sucum proli suae dispensat sed ab uno latere exugitur quo fit ut ea uena cuius omnis umor adsumitur uelut icta fulgure arescat uocatur etiam focaneus palmes qui solet in bifurco medius  prorepere et idcirco eum praedicto uocabulo rustici appellant quod inter duo brachia qua se diuidit uitis enatus uelut fauces obsidet atque utriusque duramenti trahens alimenta praeripit hunc ergo tamquam aemulum diligenter idem amputant et adnodant priusquam conroboretur si tamen ita praeualuit ut alterutrum brachium adflixerit id quod inbecillius est tollitur et ipse focaneus summittitur  reciso enim brachio aequaliter utrique parti uires mater sumministrat igitur caput uitis pedes infra iugum constituito unde se pandant quattuor ut dixi brachia in quibus quotannis uitis renouetur amputatis ueteribus et summissis nouis palmis quarum dilectus scite faciendus nam ubi magna materiarum facultas est putator custodire debet ne aut proximas duro id est a trunco et capite uitis relinquat aut rursus extremas nam illae minimum uindemiae conferunt quoniam exiguum fructum praebent similes scilicet pampinariis hae uitem exhauriunt quia nimio fetu onerant et usque in alterum ac tertium palum quod uitiosum esse diximus materias tendunt  quare mediae in bracchio commodissime palmae summittentur quae nec spem uindemiae destituant nec emacient stirpem suam nonnulli fructus auidius eliciunt extrema et media flagella summittendo nec minus proximum duro sarmentum in custodem resecando quod faciendum nisi permittentibus soli et trunci uiribus minime censeo nam ita se induunt uuis ut nequeant maturitatem capere si benignitas terrae atque ipsius trunci laetitia non adsit subsidiarius idemque custos in pollicem resecari non debent cum palmae ex quibus proximi fructus sperantur idoneo loco sitae sunt nam ubi ligaueris eas et in terram spectantis deflexeris infra uinculum materias exprimes  at si longius quam ritus agricolarum permittit a capite uitis emicuerit et brachiis in aliena  iugorum compluuia perrepserint custodem ualidum et quam maxime iuxta truncum duorum articulorum uel trium relinquemus ex quo quasi pollice proximo anno citata materia formetur in brachium et sic recisa uitis ac reuocata intra iugum contineatur sed in summittendo custode haec maxime sunt obseruanda primum ne resupina caelum sed prona potius plaga terram spectet sic enim et gelicidiis ipsa se protegit et ab sole obumbrabitur deinde ne sagittae sed ungulae similis fiat resectionam illa celerius et latius emoritur haec tardius et angustius reformidat quodque etiam usurpari uitiosissime animaduerto maxime uitandum est nam dum seruiunt decori quo sit breuior custos et similis pollici iuxta articulum sarmentum recidunt  id autem plurimum officit quoniam secundum plagam posita gemma pruinis et frigore tum deinde aestu laborat optimum est igitur medio fere internodio subsidiarium tondere palmitem deuexamque resectionem facere post gemmam ne ut ante iam diximus superlacrimet et gemmantem caecet oculum si resicis facultas non erit circumspiciendus est furunculus qui quamuis angustissime praecisus in modum uerrucae proximo uere materiam exigat quam uel in bracchium uel in fructum remittamus si neque is reperitur saucianda ferro est atque exulceranda uitis in ea parte qua pampinum studemus elicere iam uero ipsos palmites quos uindemiae praeparamus clauiculis ac nepotibus liberandos magno opere censeo  sed in is recidendis alia conditio est atque alia in is quae procedunt e trunco nam quidquid est quod e duro prominet uehementius adplicita falce adnodatur et  eraditur quo celerius obducat cicatricem rursus quicquid e tenero processit sicut nepos parcius detondetur quoniam fere coniunctam gerit ab latere gemmam cui consulendum est ne falce destringatur pressius enim si annodes adplicito ferro aut tota tollitur aut conuulneratur propter quod palmes quem mox in germinatione citauerit inbecillis ac minus fructuosus erit tum etiam magis obnoxius uentis scilicet quia infirmus de cicatrice prorepserit ipsius autem materiae quam summittimus longitudini modum difficile est inponere plerique tamen in tantum prouocant ut curuata et praecipitata per iugum nequeat terram contingere nos suptilius dispicienda illa censemus primum uitis habitumnam                                     si robusta est amplioris materias sustinet deinde soli quoque pinguitudinem quae nisi adest quamuis ualidissimam uitem celeriter necabimus procerioribus emaciatam flagellis  sed longi palmites non mensura uerum gemmarum numero aestimantur nam ubi maiora sunt spatia inter articulos licet eo usque materiam producere dum paene terram contingat nihilominus enim paucis frondescet pampinis at ubi spissa internodia frequentesque oculi sunt quamuis breue sarmentum multis palmitibus uirescit ac numeroso fetu exuberat quare modus talis generis necessarie maxime est adhibendus ne procerioribus fructuariis onereturet ut consideret uinitor proximi anni magna necne fuerit uindemia nam post largos fructus parcendum est uitibus et ideo anguste putandum post exiguos inperandum super cetera illud etiam censemus ut duris tenuissimisque et acutissimis ferramentis totum istud opus exequamur optusa enim et hebes et mollis falx putatorem moratur eoque minus operis efficit et plus laboris adfert uinitori nam siue curuatur acies quod accidit molli siue tardius penetrat quod euenit in retuso et crasso ferramento maiore nisu est opus tum etiam plagae asperae atque inaequales uites lacerant neque enim uno sed saepius repetito ictu  res transigitur  quo plerumque fit ut quod praecidi debeat praefringatur et sic uitis laniata scabrataque putrescat umoribus nec plagae consanentur quare magnopere monendus putator est ut prolixet aciem ferramenti et quantum possit nouaculae similem reddat nec ignoret in quaque re qua parte falcis utendum sit nam plurimos per hanc inscitiam uastare uineta comperi  est autem sic disposita uinitoriae falcis figura ut capulo pars proxima quae rectam gerit aciem culter ob similitudinem nominetur quae flectitur sinus quae a flexu procurrit scalprum quae deinde adunca est rostrum appellatur cui superposita semiformis lunae species securis dicitur eiusque uelut apex pronus inminens mucro uocatur harum partium quaeque suis muneribus fungitur si modo uinitor gnarus est iis utendis  nam cum in aduersum pressa manu desecare quid debet cultro utitur cum retrahere autem sinu cum adleuare scalpro cum insecare rostro cum ictu caedere securi cum in angusto aliquid expurgare mucrone maior autem pars operis in uinea ductim potius quam caesim facienda est nam ea plaga quaeque sic efficitur uno uestigio adleuatur prius enim putator adplicat ferrum atque ita quae destinauit praecidit  qui caesim uitem petit si frustratus est quod saepe euenit pluribus ictibus stirpem uulnerat tutior igitur et utilior putatio est quae ut rettuli ductu falcis non ictu conficitur  de iuganda uinea haec peracta sequitur ut ante iam diximus adminiculandae iugandaeque uineae cura cui stabiliendae melior est ridica palo neque ea quaelibet nam est praecipua cuneis fissa olea go tum  quercus et suber ac si qua sunt similia robora tertium optinet locum pedamen teres idque maxime probatur ex iunipiro tum ex lauru et cupressu recte etiam faciunt ad eam rem siluestres sabinae atque et sabuci probabiles usu statuminis haec eorumque similia pedamenta post putationem retractanda sunt partesque eorum putres dedolandae acuendaeque  atque alia conuertenda quae sinceritatem habent alia summouenda quae uel cariosa uel iusto breuiora sunt eorumque in uicem idonea reponenda iacentia statuenda declinata corrigenda iugo si non erit opus nouo sarturae recentia uincula inserantur si restituendum uidebitur antequam uitis palo adplicetur perticis uel harundinibus conectatur ac tum demum sicut in nouella praecepimus uitem iuxta caput infraque brachia conligemus uitem iuxta caput cum ridica idque facere non oportebit omnibus annis eodem loco ne uinculum incidat et truncum strangulet brachia deinde sub stella quadripertito locabimus tenerosque palmites super iugum ligabimus nihil repugnantes naturae sed ut quisque obsequetur leuiter curuabitur ne deflexus frangatur neue iam tumentes gemmae detergeantur atque ubi duae materiae per unam partem iugi mittentur media pertica interueniat diremptaeque palmae per iugorum conpluuia decurrant et uelut mersae cacuminibus in terram despiciant  id ut scite fiat meminerit adligator ne torqueat sarmentum sed tantum inflexum deuinciat et ut omnis materia quae modo potest praecipitari iugo superponatur ut potius innixa perticae quam e uinculo dependeat saepe enim  notaui per imprudentiam rusticos subicere iugo palmam et ita conligare ut solo uimine suspendeat quae uinea cum accipit pampini et uuarum pondus infringitur  sic deinde ordinata uineta festinabimus emundare sarmentisque et calamentis liberare quae sicco tamen loco legenda sunt ne lutosa humus inculcata maiorem fossori laborem praebeat qui protinus adhuc silentibus uineis inducendus est nam si palmis inicientibus progemmantibusque fossorem immiseris magnam partem uindemiae decusserit igitur antequam germinent per diuertium ueris atque hiemis quam altissime fodiendae uineae sunt quo laetius et hilarius pullent eaeque ubi se frondibus uestierint teneris caulibus necdum adultis modus adhibendus est  idemque uinitor qui ante ferro nunc manu deputet umbrasque compescat ac superuacuos pampinos deturbet nam id plurimum refert non inscite facere siquidem uel magis pampinatio quam putatio uitibus consulit nam illa quamuis multum iuuat sauciat tamen et resecat haec clementius sine uulnere medetur et anni sequentis expeditiorem putationem facit  tum etiam uitem minus cicatricosam reddit quoniam id ex quo uiride et tenerum decerptum est celeriter consanescit super haec materiae quae fructum habent melius conualescunt et uuae commodius insolatae percoquuntur quare prudentis est ac maxime callentis uinitoris aestimare ac dispicere quibus locis in annum debeat materias summittere nec orbos tantum detrahere palmites uerum etiam frugiferos si supra modum se numerus eorum profuderit siquidem euenit ut quidam  oculi trigeminis palmis egerminent quibus binos detrahere oportet quo commodius singulos alumnos educent  est enim sapientis rustici reputare num maiore fructu uitis se induerit quam ut perferre eum possit itaque non solum frondem superuacuam uolet decerpere quod semper faciendum est uerum interdum partem aliquam fetus decutere ut ubere suo grauatam uitem leuet idque faciet uariis de causis pampinator industrius etiam si non erit maior fructus quam ut maturescere queat  si autem continuis superioribus annis dapsilis prouenit religatam uitem requiescere ac refici par erit si futurae materiae consulendum nam cacumina flagellorum defringere luxuriae comprimendae causa uel dura parte trunci sitos pampinos summouere nisi ad renouandam uitem unus atque alter seruandus est tum e capite quicquid inter bracchia uiret explantare atque eos qui per ipsa duramenta steriles nequicquam matrem opacant palmites detergere cuiuslibet uel pueri est officium  tempus autem pampinationis antequam florem uitis ostendat maxime est eligendum sed et postea licet eandem repetere medium igitur eorum dierum spatium quo acini formantur uinearum nobis aditum negat quippe florentem fructum mouere non expedit pubescentem uero et quasi adulescentem conuenit religare foliisque omnibus nudare tum et crebris fossionibus implere nam fit uberior puluerationibus  nec infitior plerosque ante me rusticarum rerum magistros tribus fossuris contentos fuisse ex quibus graecinum qui sic refert potest uideri satis esse constitutam uineam ter fodere celsus quoque et atticus consentiunt tres esse motus in uite seu potius in omni surculo naturales unum quo  germinet alterum quo confloreat tertium quo maturescat hos ergo motus censent fossionibus concitari non enim natura quod uult satis efficit nisi eam labore cum studio iuueris atque haec colendarum uinearum cura finitur uindemia                                      redeo nunc ad eam partem disputationis qua sum professus uitium inserendarum tuendarumque insitionum praecepta quo tempore inserenda sit tempus inserendi iulius atticus tradidit ex kalendis nouembribus in kalendas iunias quoad posse custodiri surculum sine germine adfirmat eoque debemus intellegere nullam partem anni excipi si sit sarmenti silentis facultas id porro in aliis stirpium generibus quae firmioris et sucosioris libri sunt posse fieri sane concesserim  in uitibus nimis temere tot mensum rusticis insitionem permissam dissimulare non est fidei meae nec quia ignorem brumae temporibus aliquando insitam uitem conprehendere sed non quid in uno uel altero experimento casu fiat uerum quid certa ratione plerumque proueniat discentibus praecipere debeamus etenim si exiguo numero periclitandum sit in quo maior cura temeritati medetur possum aliquatenus coniuere cum uero uastitas operis etiam diligentissimi agricolae curam distendit omnem scrupulum summouere debemus est enim contrarium quod atticus praecipit nam idem per brumam negat recte  putari uineam quae res quamuis minus laedit uitem merito tamen fieri prohibetur quod frigoribus omnis surculus rigore torpet nec propter gelicidia corticem mouet ut cicatricem consanet atque idem atticus non prohibet eodem ipso tempore inserere quod et cum totius obtruncatione uitis et cum eiusdem resectionis fissura praecipit fieri uerior itaque ratio est inserendi tepentibus iam diebus post hiemem cum et gemma se et cortex naturaliter mouet nec frigus ingruit quod possit aut surculum insitum aut fissurae plagam inurere  permiserim tamen festinantibus autumno uitem inserere quia non dissimilis est eius aeris qualitas uernae sed quocumque quis tempore destinauerit inserere non aliam sciat esse curam surculis explorandis quam quae tradita est priore libro cum de malleolis eligendis praecepimus quos ubi generosos et fecundos et quam maturissimos uiti detraxerit diem quoque tepidum silentemque a uentis eligat  tum consideret surculum teretem solidique corporis nec fungosae medullae crebris etiam gemmis et breuibus internodiis nam plurimum interest non esse longum sarmentum quod inseratur et rursus pluris oculos quibus egerminet inesse itaque si sunt longa internodia necesse erit ad unam uel summum duas gemmas recidere surculum ne proceriorem faciamus quam ut tempestatis uentos et imbres immobilis pati possit inseritur autem uitis uel recisa uel integra perforata terebra sed illa frequentior et paene omnibus agricolis cognita insitio haec rarior et paucis usurpata de ea igitur prius disseram quae magis in consuetudine est de inserenda uite reciditur uitis plerumque supra terram nonnumquam tamen et infra quo loco maxime solida est atque enodis cum iuxta terram insita est surculus adobruitur cacumine tenus at cum editior a  terra est fissura diligenter subacto luto linitur et subposito musco ligatur quod et calores et pluuias arceat temperatur ita surculus ut calamo non absimilis coagmentum habeat ad fissuram sub qua nodus in uite desideratur qui quasi alliget eam fissuram nec rimam patiatur ultra procedere  is nodus etiam si quattuor digitis a resectionibus fuerit inligari tamen eum priusquam uitis findatur conueniet ne cum scalpro factum fuerit iter surculo plus iusto plaga hiet calamus autem non amplius tribus digitis debet adleuari atque is ex ea parte qua raditur ut sit leuis eaque rasura ita deducitur ut medullam contingat uno latere atque altero paulo ultra corticem destringatur figureturque in speciem cunei sicut ab ima parte acutus surculus latere altero sit tenuior atque altero plenior perque tenuiorem partem insertus eo latere artetur quo est plenior et utrimque contingat fissuram nam nisi cortex cortici sic applicatur ut nullo loco transluceat nequit coalescere uinculi genus ad insitionem non unum est alii uiminibus obstringunt nonnulli circundant libro fissuram plurimi ligant iunco quod est aptissimum nam uimen cum inaruit penetrat et insecat corticem propter quod molliora uincula magis probamus quae cum circumuenere truncum adactis harundineis cuneolis artantur sed antiquissimum est et ante haec ablaqueari uitem radicesque summas uel suboles amputari et post haec adobrui truncum isque cum conprehendit aliam rursus exigit curam nam saepius pampinandus est cum germinat frequentiusque detrahendae suboles quae e lateribus radicibusque prorepunt tum quod ex insito profudit subligandum ne uento surculus labefactetur aut explantetur tener pampinus qui cum excreuit nepotibus orbandus est nisi si propter penuriam et caluitium loci  summittuntur in propagines autumnus deinde falcem maturis palmitibus admouet sed putationis insitis custoditur ea ratio ut ubi nulla desideratur propago unus surculus euocetur in iugum alter ita recidatur ut adaequetur plaga trunco sic tamen ne quid radatur e duro  pampinandum non aliter est quam in nouella uiuiradice putandum uero sic ut usque in quartum annum parcius imperetur dum plaga trunci ducat cicatricem atque haec per fissuram insitarum est ordinatio  illa sic per terebrationem primum ex uicino fructuosissimam considerare uitem ex qua uelut traducem inhaerentem matri palmitem attrahas et per foramen tramittas haec enim tutior et certior est insitio quoniam etsi proximo uere non conprendit sequente certe cum increuit coniungi cogitur et mox a matre reciditur atque ipsa superficies insitae uitis usque ad receptum surculum obtruncatur huius traducis si non est facultas tum detractum uiti quam recentissimum eligitur sarmentum et leuiter circumrasum ut cortex tantum detrahatur aptatur foramini atque ita luto circumlinitur resecta uitis ut totus truncus alienigenis surculis seruiat quod quidem non fit in traduce qui materno sustinetur ubere dum inolescat sed aliud est ferramentum quo priores uitem perforabant aliud quod ipse usu nunc magis aptum conperi nam antiqua terebra quam solam ueteres agricolae nouerant scrobem faciebat et perurebat eam partem quam perforauerat deusta porro raro reuirescebat et insitus surculus conprehendebat tum etiam scobis numquam sic eximebatur ut non inhaereret foramini et porro  interuentu suo prohibebat corpus surculi corpori uitis adplicari nos terebram quam gallicam dicimus ad hanc insitionem commenti longe habiliorem utilioremque comperimus nam sic excauat truncum nec foramen inurat quippe non scrobem sed ramenta facit quibus exemptis plaga leuis relinquitur quae facilius omni parte sedentem surculum contingat nullam interueniente lanugine quam excitabat antiqua terebra igitur secundum uernum aequinoctium perfectam uitium insitionem habeto locisque aridis et siccis nigram uitem inserito umidis albam neque est ulla eius propagandi necessitas si modo tam mediocris est crassitudo trunci ut incrementum insiti plagam possit contingere et nisi tamen uacuus locus demortui capitis uitem reposcit quod cum ita est alter ex duobus surculis mergitur alter eductus ad iugum in fructum summittitur neque inutile est ex ea uite quam merseris enascentis in arcu propaginis pampinos educare quos possis mox si ita competet uel propagare uel ad fructum relinquere  quoniam constituendis colendisque uineis quae uidebantur utiliter praecipi posse disseruimus pedaminum iugorumque et uiminum prospiciendorum tradenda ratio est haec enim quasi quaedam dotes uineis ante praeparantur quibus si deficitur agricola causam faciendi uineta non habet cum omnia quae sunt necessaria extra fundum quaerenda sint nec emptionis tantum sicut ait atticus pretium onerat rustici rationem sed est etiam comparatio molestissima  conuehenda sunt enim tempore iniquissimo hiberni quare salices uiminales atque harundineta uulga  resque siluae uel consulto consitae castaneis prius faciendae sunt                                              salicum uiminalium atticus putat singula iugera sufficere posse quinis et uicenis iugeribus ligandae uineae harundineti singula iugera uicenis iugandis castanieti iugerum totidem palandis quot harundineti iugandis salicem uel riguus ager uel uliginis abundans optime nec incommode tamen alit planus et pinguis atque is debet conuerti bipalio ita enim praecipiunt ueteres in duos et semissem pastinare salicto destinatum solum nec refert cuius generis uimen seras dum sit lentissimum  putant tamen tria esse genera praecipue graecae gallicae sabinae salicis quam plurimi uocant amerinam graeca flaui coloris est gallica obsoleti purpurei sed tenuissimi uiminis amerina salix gracilem uirgam et rutilam gerit atque hae uel cum cacuminibus uel taleis deponuntur perticae cacuminum modicae plenitudinis quae tamen dipondiarii orbiculi crassitudinem non excedant optime panguntur eo usque dum ad solidum demittantur  taleae sesquipedales terreno inmersae paulum obruuntur riguus locus spatia laxiora desiderat eaque senum pedum per quincuncem recte faciunt siccaneus spissiora sicut sit facilis accessus colentibus ea quinum pedum interordinia esse abunde est ut tamen in ipsa linea consitionis alterna uacuis intermissis bipedaneis spatiis consistant semina satio est eorum priusquam germinent dum silent uirgae quas arboribus detrahi siccas conuenit nam roscidas si recideris parum commode proueniunt ideoque pluuii dies in exputanda salice uitantur fodienda sunt primo triennio salicta crebrius id est ut nouella uineta cum deinde conualuerint tribus fossuris contenta sunt aliter culta celeriter deficiunt  nam quamuis adhibeatur  cura plurimae salices intereunt quarum in locum ex propinquo mergis propagari debent curuata et defossa cacumina quibus restituatur quicquid intercidit anniculus deinde mergus decidatur a stirpe ut suis radicibus tamquam uitis ali possit  genistae satio perarida loca quae genus id uirgultorum non recipiunt genistam postulant eius cum sit satis firmum tum etiam lentissimum est uinculum seritur autem semine quod cum est natum uel defertur bima uiuiradix uel relicta cum id tempus excessit omnibus annis more segetis iuxta terram demeti potest cetera uincula qualia sunt ex rubo maiorem operam sed in egeno tamen necessariam exigunt  perticalis fere salix eundem agrum quem uiminalis desiderat melior tamen riguo prouenit atque ea taleis conseritur et cum germinauit ad unam perticam summittitur crebreque foditur atque exherbatur nec minus quam uinea pampinatur ut in longitudinem potius quam in latitudinem euocetur sic culta quarto demum anno caeditur  nam quae uinculis praeparatur potest annicula praecidi ad semissem super duos pedes ut et trunco fruticet et in brachia uelut humilis uinea disponatur si tamen siccior fuerit ager bima potius resecabitur  harundinis satio harundo minus alto pastinato melius tamen bipalio seritur ea cum sit uiuacissima nec recuset ullum locum prosperius resoluto quam denso humido quam sicco uallibus quam cliuis flu  minum ripis et limitibus ac uepribus commodius quam mediis agris deponitur  seritur bulbus radicis seritur et talea calami nec minus toto prosternitur corpore bulbus tripedaneis interuacantibus spatiis obrutus anno celerius maturam perticam praebet talea et tota harundo serius praedicto tempore euenit sed siue recisa in dupundium et semissem talea siue tota prostrata deponeretur exstent earum cacumina quae si obruta sunt totae putrescunt sed cultus harundinetis primo triennio non alius est quam ceteris cum deinde consenuit repastinandum est ea est autem senectus cum uel exaruit situ et inertia plurium annorum uel ita densatum est ut gracilis et cannae similis harundo prodeat  sed illud de integro refodi debet hoc potest intercidi et dirarari quod opus rustici castrationem uocant quae tamen refectio harundineti caeca est quia non apparet in terra quid aut tollendum sit aut relinquendum tolerabilius tamen harundo castratur antequam caeditur quod aliquatenus uelut indices calami demonstrant quid eruendum sit  tempus repastinandi et conserendi est priusquam oculi harundinum egerminant caeditur deinde post brumam nam usque in id tempus incrementum capit ac tum conpescitur cum obriguit hiberno frigore fodiendum quotiens et uinetum sed macies eius cinere uel alio stercore iuuanda est propter quod caesum plerique incendunt harundinetum  castanieti satio castanea roboribus proxima est et ideo stabiliendis uineis habilis tum in repastinato nux posita celeriter emicat et post quin  quennium caesa more salicis recreatur atque in palum formata fere usque in alteram caesionem perennat ea pullam terram et resolutam desiderat sabulonem umidum uel refractum tofum non respuit opaco et septentrionali cliuo laetatur spissum solum et rubricosum reformidat  seritur ab nouembri mense per totam hiemem sicca terra et repastinata in altitudinem dupundii et semissis nuces in ordine semipedalibus ordines autem quinum pedum spatiis dirimuntur in altitudinem dodrantis castanea depressis sulcis committitur qui ubi nucibus sunt consiti priusquam conplanentur breues harundines ab latere castanearum panguntur ut per hos sationis indices tutius fodi et runcari possint simulatque semina stillauerint et iam bima transferri queunt interuelluntur ac bini pedes arbusculis uacui relinquuntur ne densitas plantas emaciet spissius autem propter uarios casus deponitur nam interdum priusquam enascatur aut siccitatibus nux inarescit aut aquarum abundantia putrescit interdum subterraneis animalibus sicuti muribus et talpis infestatur propter quae saepe nouella castanieta caluescunt atque ubi frequentanda sunt melius ex uicino si conpetit mergi more pertica declinata propagatur quam exempta reseritur  haec enim uelut inmota sua sede uehementer germinat at quae radicitus exempta et deposita est biennio reformidat propter quod compertum est commodius nucibus quam uiuiradicibus eiusmodi siluas institui spatia huiusce sationis quae suprascripta sunt capita castanearum recipiunt numero mmdccclxxx cuius summae sicut ait atticus ex facili iugera singula praebebunt statuminum duodena milia etenim taleae propius stirpem recisae quadrifidas plerumque ac deinde secundae taleae eiusdem arboris bifidas ridicas subministrant quod  genus fissilis adminiculi manet diutius quam teres palus  cultus idem est positionis qui uineae supputari debet bima quin etiam trima nam bis ferro repetenda est uerni principio ut incitetur eius proceritas potest etiam quercus simili ratione seri uerum biennio tardius quam castanea deciditur propter quod ratio postulat tempus potius lucrari nisi dumosi glareosique montes atque ea genera terrae quae supra diximus glandem magis quam castaneam postulabunt haec de uineis italicis uinearumque instrumentis quantum reor non inutiliter et abunde disserui mox agricolarum prouincialium uineaticos nec minus nostratis et gallici arbusti cultus traditurus  rei rusticae liber quintus surcularis liber tertius i quemadmodum datas formas agrorum metiri debeas ii quotena semina iugerum in ternos pedes ac deinde usque in denos pedes disposita recipiat iii culturas prouincialium uinearum iu de ulmariis faciendis u de ordinando arbusto et quae sit eius cultura ui de seminariis oliuarum faciendis uii de cultu oliuetorum uiii de arboribus pomiferis ix de insitionibus arborum x de cythiso  prioribus libris quos ad te de constituendis colendisque uineis siluine scripseram nonnulla defuisse dixisti quae agrestium operum studiosi desiderarent neque ego infitior aliqua me praeterisse quamuis inquirentem sedule quae nostri saeculi cultores quaeque ueteres litterarum monumentis prodiderunt sed cum sum professus                                                   rusticae rei praecepta nisi fallor adseueraueram quae uastitas eius scientiae contineret non cuncta me dicturum sed plurima nam illud in unius hominis prudentiam cadere non poterat  neque enim est ulla disciplina non ars quae singulari consummata sit ingenio quapropter ut in magna silua boni uenatoris est indagantem feras quam plurimas capere nec cuiquam culpae fuit non omnis cepisse ita nobis abunde est tam diffusae materiae quam suscepimus maximam partem tradidisse quippe cum ea uelut omissa desiderentur quae non sunt propria nostrae professionis ut proxime cum de conmetiendis agris rationem marcus trebellius noster requireret a me uicinum atque adeo coniunctum esse censebat demonstranti quemadmodum agrum pastinemus praecipere etiam pastinatum quemadmodum metiri debeamus  quod ego non agricolae sed mensoris officium esse dicebam cum praesertim ne architecti quidem quibus necesse est mensurarum nosse rationem dignentur consummatorum aedificiorum quae ipsi disposuerunt modum conprehendere sed aliud existiment professioni suae  conuenire aliud eorum qui iam extructa metiuntur et imposito calculo perfecti operis rationem conputant quo magis ueniam tribuendam esse nostrae disciplinae si eatenus progreditur ut dicat qua quidque ratione faciendum non quantum id sit quod effecerit uerum quoniam familiariter a nobis tu quoque siluine praecepta mensurarum desideras obsequar uoluntati tuae cum eo ne dubites id opus geometrarum magis esse quam rusticorum desque ueniam si quid in eo fuerit erratum cuius scientiam mihi non uindico sed ut ad rem redeam modus omnis areae pedali mensura conprehenditur qui est digitorum xui pes multiplicatus in passus et actus et climmata et iugera et stadia centuriasque mox etiam in maiora spatia procedit  passus pedes habet quinque actus minimus ut ait marcus uarro latitudinis pedes iiii longitudinis habet pedes cxx clima quoquouersus pedum est lx actus quadratus undique finitur pedibus cxx hoc duplicatum fecit iugerum et ab eo quod erat iunctum nomen iugeri usurpauit sed hunc actum prouinciae baeticae rustici agnuam uocant itemque xxx pedum latitudinem et clxxx longitudinem porcam dicunt  at galli candetum appellant in areis urbanis spatium centum pedum in agrestibus autem pedum cl quod aratores candetum nominant semiiugerum quoque arepennem uocant ergo ut dixi duo actus iugeri efficiunt longitudinem pedum ccxl latitudinem pedum cxx quae utraeque summae in se multiplicatae quadratorum faciunt pedum milia xxuiii dccc stadium deinde habet passus cxxu id est pedes dcxxu quae mensura octies efficit m passus is ueniunt quinque milia pedum  centuriam nunc dicimus ut idem uarro ait ducentorum iugerum modum olim autem ab centum iugeribus uocabatur centuria sed mox duplicata nomen retinuit sicuti tribus dictae primum a partibus populi tripertito diuisi quae tamen nunc multiplicatae pristinum nomen possident haec non aliena nec procul a ratiocinio quod tradituri sumus breuiter praefari oportuit nunc ueniamus ad propositum iugeri partis non omnis posuimus sed eas quae cadunt in aestimationem  facti operis nam minores persequi superuacuum fuit pro quibus nulla merces dependitur igitur ut diximus iugerum habet quadratorum pedum xxuiii dccc qui pedes efficiunt scripula cclxxxuiii ut a minima parte id est ab dimidio scripulo incipiam pars dlxxui pedes efficit l id est iugeri dimidium scripulum pars cclxxxuiii pedes centum hoc est scripulum pars cxliiii pedes cc hoc est scripula duo pars septuagensima et secunda pedes cccc hoc est sextula in qua sunt scripula iiii pars xluiii pedes dc hoc est sicilicus in quo sunt scripula sex  pars xxiiii pedes mcc hoc est semuncia in qua scripula xii pars xii pedes ii cccc hoc est uncia in qua sunt scripula xxiiii pars ui pedes iiii dccc hoc est sextans in quo scripula xluiii pars iiii pedes uii cc hoc est quadrans in quo scripula lxxii  pars iii pedes uiiii dc hoc est triens in quo scripula xcui pars iii et xii pedes xii hoc est quincunx in quo scripula cxx pars dimidia pedes xiiii cccc hoc est semis in quo scripula cxliiii pars dimidia et duodecima pedes xui dccc hoc est septunx in quo scripula clxuiii partes duae tertiae pedes xuiiii cc hoc est bes in quo scripula cxcii partes tres quartae pedes xxi dc hoc est dodrans in quo scripula ccxui pars dimidia et tertia pedes xxiiii hoc est dextans in quo scripula ccxl partes duae tertiae et quarta pedes xxui cccc hoc est deunx in quo scripula cclxiiii iugerum pedes xxuiii dccc hoc est as in quo scripula cclxxxuiii iugeri autem modus si semper quadraret in agendis mensuris ut longitudinem haberet pedum ccxl latitudinem pedum cxx expeditissimum esset ratiocinium sed quoniam diuersae formae agrorum ueniunt in disputationem cuiusque generis species subiciemus quibus quasi formulis utemur   omnis ager aut quadratus aut longus aut cuneatus aut triquetrus aut rotundus aut etiam semicirculi uel arcus nonnunquam etiam plurium angulorum formam exhibet quadrati mensura facillima est nam cum sit undique pedum totidem multiplicantur in se duo latera et quae summa ex multiplicatione effecta est eam dicemus esse quadratorum pedum tamquam esto locus quoquouersus centum pedum ducimus centies centenos fiunt x  dicemus igitur eum locum habere x pedum quadratorum quae efficiunt iugeri trientem et sextulam pro qua portione operis effecti numerationem facere oportebit c x at si longior fuerit quam latior ut exempli causa iugeri forma pedes habet longitudinis ccxl latitudinis pedes cxx ita ut paulo ante dixi latitudinis pedes cum longitudinis pedibus sic multiplicabis centies uicies duceni quadrageni fiunt xxuiii dccc dicemus iugerum agri tot pedes quadratos habere similiterque omnis longitudinis pedes cum pedibus latitudinis multiplicabimus ccxl cxx xxuiii dccc  sin autem cuneatus ager fuerit ut puta longus pedes centum latus ex una parte pedes xx ex altera pedes decem duas latitudines conponemus fiet utraque summa pedes xxx huius pars dimidia est xu decies et quinquies longitudinem multiplicando efficiemus pedes md hos igitur in eo cuneo quadratos pedes esse dicemus quae pars erit iugeri semuncia et scripula tria c xx md x at si paribus lateribus triquetrum metiri debueris hanc formam sequeris esto ager triangulus pedes quoquouersus ccc hunc numerum in se multiplicato fiunt pedes xc huius summae partem tertiam sumito id est xxx item sumito partem decumam id est uiiii utramque summam componito fiunt pedes xxxuiiii dicemus hanc summam quadratorum esse in eo triquetro quae mensura efficit iugerum et trientem et sicilicum ccc ccc xxxuiiii ccc sed si triangulus disparibus fuerit lateribus ager tamquam in subiecta forma quae habet rectum angulum aliter ratiocinium ordinabitur esto unius lateris linea pedes l et alterius pedes centum has duas summas in se multiplico quinquagies centeni quinque milia horum pars dimidia ii d quae pars iugeri unciam et scripulum efficit l mmd c  si rotundus ager erit ut circuli speciem habeat sic podismum inito esto area rotunda cuius diametros id est dimensio habeat pedes lxx hoc in se multiplico septuagies septuageni iiii dcccc hanc summam undecies multiplico fiunt pedes quinquaginta tria milia nongenti huius summae quartam decimam duco pedes iii dcccl hos esse quadratos in eo circulo dico quae summa efficit                                            iugeri sescunciam scripula duo et dimidium lxx iii dcccl si semicirculus fuerit ager cuius basis habeat pedes cxl curuaturae autem latitudo pedes lxx oportebit multiplicare latitudinem cum basi septuagies centeni quadrageni fiunt uiiii dccc haec undecies fiunt cuii dccc huius summae quarta decima est uii dcc hos pedes esse dicemus in semicirculo qui efficiunt iugeri quadrantem scripula quinque lxx uii dcc cxl sin autem minus quam semicirculus erit arcum sic metiemur esto arcus cuius basis habeat pedes xui latitudo autem pedes iiii latitudinem cum basi pono fit utrumque pedes uiginti hoc duco quater fiunt lxxx horum pars dimidia est xl item sedecim pedum qui sunt basis pars dimidia uiii hi octo in se multiplicati fiunt lxiiii quartam decimam partem duco ea efficiet pedes iiiis paulo  amplius hos adicies ad quadraginta fit utraque summa pedes xliiiis hos in arcu quadratos esse dico qui faciunt iugeri dimidium scripulum nona parte minus iiii xliiiis xui si fuerit sexangulorum in quadratos pedes sic redigitur esto exagonum quoquouersus lineis pedum xxx latus unum in se multiplico tricies triceni dcccc huius summae tertiam partem statuo ccc eiusdem partem decimam xc fiunt cccxc hoc sexies ducendum est quia sex latera sunt quae consummata efficiunt mmcccxl tot igitur pedes quadratos esse dicemus itaque erit iugeri uncia dimidio scripulo et decima parte scripuli minus xxx xxx xxx mmcccxl xxx xxx xxx  his igitur uelut primordiis talis ratiocinii praeceptis non difficiliter mensuras inibimus agrorum quorum nunc omnis persequi species et longum et arduum est duas etiam nunc formulas praepositis adiciam quibus frequenter utuntur agricolae in disponendis seminibus esto ager longus pedes mcc latus pedes cxx in eo uites disponendae sunt ita ut quini pedes inter ordines relinquantur quaero quot seminibus opus sit quoniam quinum pedum  spatia inter semina desiderantur  duco quintam partem longitudinis fiunt ccxl et quintam partem latitudinis hoc est xxiiii his utrisque summis semper singulos asses adicito qui efficiunt extremos ordines quos uocant angulares fit ergo altera summa ducentorum quadraginta unius altera uiginti quinque has summas sic multiplicato quinquies et uicies duceni quadrageni singuli fiunt ui xxu totidem dices opus esse seminibus cxx semina inter quinos pedes ponentur ui xxu mcc similiter inter senos pedes si uoles ponere duces sextam partem longitudinis i cc fiunt cc et sextam latitudinis cxx id est uiginti his summis singulos asses adicies quos dixi angulares esse fiunt cci et xxi has summas inter se multiplicabis uicies et semel ducentos et unum atque ita efficies mmmmccxxi totidem seminibus opus esse dices cxx semina inter senos pedes ponentur mmmmccxxi mcc similiter si inter septenos pedes ponere uoles septimam partem longitudinis et latitudinis duces et adicies asses angulares eodem modo eodemque ordine consummabis numerum seminum denique quotcumque pedum spatia facienda censueris totam partem longitudinis et latitudinis duces et praedictos asses adicies haec cum ita sint sequitur ut iugerum agri quod habet pedes ccxl longitudinis et latitudinis pedes cxx recipiat inter pedes ternoshoc enim spatium minimum esse placet uitibus ponendis  per longitudinem semina lxxxi per latitudinem inter quinos pedes semina xxu qui numeri inter se multiplicati fiunt seminum mmxxu  uel si xxu quoquouersus inter quaternos pedes uinea erit disposita longitudinis ordo habebit semina lxi latitudinis xxxi qui numeri efficiunt in iugero uites mdcccxci uel si in longitudinem per quaternos pedes in latitudinem per quinos pedes fuerit disposita ordo longitudinis habebit semina lxi latitudinis xxu qui numeri inter se multiplicati efficiunt mdxxu  quod si inter quinos pedes consitio fuerit per longitudinem ordinis habebit semina xluiiii sed rursus per latitudinem semina xxu qui numeri duo inter se multiplicati efficiunt mccxxu at si per senos pedes eundem uitibus locum placuerit ordinare nihil dubium est quiin longitudini dandae sint xli uites latitudini autem uiginti una quae inter se multiplicata efficiunt numerum dccclxi  sin autem inter septenos pedes uinea fuerit constituenda ordo per longitudinem recipiet capita xxxu per latitudinem xuiii qui numeri inter se multiplicati efficiunt dcxxx totidem dicemus semina praeparanda at si inter octonos pedes uinea conseretur ordo per longitudinem recipiet semina xxxi per latitudinem autem xui qui numeri inter se multiplicati efficiunt ccccxcui at si inter nouenos pedes ordo in longitudinem recipient semina xxuii et in latitudinem xiiii qui numeri inter se multiplicati faciunt ccclxxuiii  uel inter denos pedes ordo longitudinis recipiet semina uiginti quinque latitudinis xiii hi numeri multiplicati faciunt cccxxu et ne in infinitum procedat disputatio nostra eadem portione utcumque placuerint laxiora spatia semina faciemus ac de mensuris agrorum numerisque seminum dixisse abunde sit nunc ad ordinem redeo   de uineis prouincialibus uinearum prouincialium plura genera esse comperi sed ex his quas ipse cognoui maxime probantur uelut arbusculae breui crure sine adminiculo per se stantes deinde quae pedaminibus adnixae singulis iugis inponuntureas rustici cantheriatas appellant mox quae defixis harundinibus circumuinctae per statumina calamorum materiis ligatis in orbiculos gyrosque flectentureas nonnulli characatas uocant  ultima est conditio stratarum uitium quae ab enata stirpe confestim uelut proiecta per humum porrigitur omnium autem sationis fere eadem est conditio nam uel scrobe uel sulco semina deponuntur quoniam pastinationis expertes sunt exterarum gentium agricolae quae tamen ipsa paene superuacua est his locis quibus solum putre et per se resolutum est namque hoc imitamur arando ut ait uergilius id est etiam pastinando  itaque campania cum uicinum ex nobis capere potest exemplum non utitur hac molitione terrae quia facilitas eius soli minorem operam desiderat sicubi autem densior ager prouincialem rusticum maiorem poscit inpensam quod nos pastinando efficimus ille sulco facto consequitur ut laxius subacto solo deponat semina  sed ut singula earum quae proposui uinearum genera persequar praedictum ordinem repetam uitis quae sine adminiculo suis uiribus consistit solutiore terrae scrobe densiore sulco ponenda est sed scrobes et sulci plurimum  prosunt si in locis temperatis in quibus aestas non est perferuida ante annum fiant quam uinea conseratur soli tamen ante bonitas exploranda est nam si ieiuno atque exili agro semina deponentur sub ipsum tempus sationis scrobis aut sulcus faciendus est  scrobis in longitudinem altitudinemque defossus tripedaneus abunde est latitudine tamen bipedanea uel si quaterna pedum spatia inter ordines relicturi sumus commodius habetur eandem quoquouersus dare mensuram scrobibus non amplius tamen quam in tres pedes altitudinis depressis ceterum quattuor angulis semina adplicabuntur subiecta minuta terra et ita scrobes adobruentur sed de spatiis ordinum eatenus praecipiendum habemus ut intellegant agricolae siue aratro uineas culturi sint laxiora interordinia relinquenda siue bidentibus angustiora sed neque spatiosiora quam decem pedum neque contractiora quam quattuor multi tamen ordines ita disponunt ut per rectam lineam binos pedes aut                                                         ut plurimum ternos inter semina relinquant transuersa rursus laxiora spatia faciant per quae uel fossor uel arator incedat sationis autem cura non alia debet esse quam quae tradita est a me tertio uolumine unum tamen huic consitioni mago carthaginiensis adicit ut semina ita deponantur ne protinus totus scrobis terra compleatur sed dimidia fere pars eius sequente biennio paulatim adaequetur sic enim putat uitem cogi deorsum agere radices hoc ego siccis locis fieri utiliter non negauerim sed ubi aut uliginosa regio est aut caeli status imbrifer minime faciendum censeo nam consistens in semiplenis scrobibus nimius umor antequam conualescant semina necat  quare utilius existimo repleri quidem scrobes stirpe deposita sed cum semina comprehenderint statim post aequinoctium autumni debere diligenter atque alte ablaqueari et recisis radiculis si quas in summo solo citauerint post paucos  dies adobrui sic enim utrumque incommodum uitabitur ut nec radices in superiorem partem euocentur neque inmodicis pluuiis parum ualida uexentur semina  ubi uero iam corroborauerint nihil dubium est quin caelestibus aquis plurimum iuuentur itaque locis quibus clementia hiemis permittit adapertas uites relinquere et tota hieme ablaqueatas habere eas conueniet de qualitate autem seminum inter auctores non conuenit alii malleolo protinus conseri uineam melius existimant alii uiuiradice de qua re quid sentiam iam superioribus professus sum  et nunc tamen hoc adicio esse quosdam agros quibus non tam bene translata semina quam immota respondeant sed istud rarissime accidere notandum item diligenter explorandum esse quid quaeque ferat regio quid quaeque recuset depositam ergo stirpem id est malleolum uel uiuiradicem formare sic conuenit ut uitis sine pedamine consistat hoc autem protinus effici non potest  nam nisi adminiculum tenerae atque infirmae contribueris prorepens pampinus terrae se adplicabit itaque posito semini harundo adnectitur quae uelut infantiam eius tueatur atque educet producatque in tantam staturam quantam permittit agricola ea porro non debet esse sublimis nam usque in sesquipedem coercenda est cum deinde robur accipit et iam sine adiumento consistere ualet aut capitis aut brachiorum incrementis adolescit nam duae species huius quoque culturae sunt alii capitatas uineas alii brachiatas magis probant quibus cordi est in brachia uitem conponere conuenit summa parte qua decisa nouella uitis est quicquid iuxta cicatricem citauerit conseruari et in quattuor brachia pedalis mensurae diuidere ita ut omnem partem caeli singula aspiciant sed haec brachia non statim primo anno tam procera summittuntur ne oneretur exilitas uitis sed conpluribus putationibus in  praedictam mensuram educuntur deinde ex brachiis quasi quaedam cornua prominentia relinqui oportet atque ita totam uitem omni parte in orbem diffundi putationis autem ratio eadem est quae in iugatis uitibus uno tantum differet quod pro materiis longioribus pollices quaternum aut quinum gemmarum relinquuntur pro custodibus autem bigemmes resices fiunt in ea deinde uinea quam capitatam diximus iuxta ipsam matrem usque ad corpus sarmentum detrahitur una aut altera tantummodo gemma relicta quae ipsi trunco adhaeret  hoc aut riguis aut pinguissimis locis fieri tuto potest quoniam uires terrae et fructum et materias ualent praebere maxime autem aratris excolunt qui sic formatas uineas habent eamque rationem sequuntur detrahendi uitibus brachia quod ipsa capita sine ulla extantia neque aratro neque bubus obnoxia sunt nam in brachiatis plerumque fit ut aut crure aut cornibus boum ramuli uitium defringantur saepe etiam stiua dum sedulus arator uomere perstringere ordinem et quam proximam partem uitium excolere studet  atque haec quidem cultura uel brachiatis uel capitatis uitibus antequam progemment adhibetur cum deinde germinauerunt fossor insequitur ac bidentibus eas partes subigit quas bubulcus non putauit pertingere mox ubi materias uitis exigit insequitur pampinator et superuacuos deterget fructuosos palmites summittit qui cum induruerunt uelut in coronam religantur hoc duabus ex causis fit una ne libero excursu in luxuriam prorepant omniaque alimenta pampini absumant altera ut religata uitis rursus aditum bubulco fossorique in excolendam se praebeat  pampinandi autem modus is erit ut opacis locis umidisque et frigidis aestate uitis nudetur foliaque palmitibus detrahantur ut maturitatem fructus capere possit et ne  situ putrescat locis autem siccis calidisque et apricis e contrario palmitibus uuae contegantur et si parum pampinosa uitis est aduectis frondibus et interdum stramentis fructus muniatur marcus quidem columella patruus meus uir inlustribus disciplinis eruditus ac diligentissimus agricola baeticae prouinciae sub ortu caniculae palmeis tegetibus uineas adumbrabat quoniam plerumque dicti sideris tempore quaedam partes eius regionis sic infestantur euro quem incolae uulturnum appellant ut nisi teguminibus uites opacentur uelut halitu flammeo fructus uratur atque haec capitatae brachiataeque uitis cultura est nam illa quae uni iugo superponitur aut quae materiis summissis harundinum statuminibus per orbem conectitur fere eandem curam exigit quam iugata  nonnullos tamen in uineis characatis animaduerti et maxime heluennaci generis prolixos palmites quasi propagines summo solo adobruere dein rursus ad harundines erigere et in fructum summittere quos nostri agricolae mergos galli candosoccos uocant eosque adobruunt simplici ex causa quod existimant plus alimenti terram praebere fructuariis flagellis itaque post uindemiam uelut inutilia sarmenta decidunt et a stirpe summouent nos autem praecipimus easdem uirgas cum a matre fuerint praecisae sicubi demortuis uitibus ordines uacent aut si nouellam quis uineam instituere uelit pro uiuiradice ponere quoniam quidem partes sarmentorum quae fuerant obrutae satis multas habent radices quae depositae scrobibus confestim conprehendant superest reliqua illa cultura prostratae uineae quae nisi uiolentissimo caeli statu suscipi non debet nam et difficilem laborem colonis exhibet nec umquam generosi saporis uinum praebet atque ubi regionis conditio solam eam culturam recipit bipedaneis scrobibus malleolus deponitur qui cum egerminauit ad unam materiam reuocatur eaque primo anno compescitur in duas gemmas sequente deinde cum palmites profundit unus summittitur ceteri  decutiuntur at ille qui summissus est cum fructum edidit in eam longitudinem deputatur uti iacens non excedat interordinii spatium nec magna est putationis differentia cubantis et ad statumen erectae uineae nisi quod iacenti uiti breuiores materiae summitti debent resices quoque angustius in modum furunculorum relinqui sed post putationem quam utique autumno in eiusmodi uinea fieri oportet uitis tota deflectitur in alterum interordinium atque ita pars ea quae fuerat occupata uel foditur uel aratur et cum exculta est eandem uitem recipit ut altera quoque pars excoli possit  de pampinatione talis uineae parum inter auctores conuenit alii negant esse nudandam uitem quo melius contra iniuriam uentorum ferarumque fructum abscondant aliis placet parcius pampinare ut et uitis non in totum superuacuis frondibus oneretur et tamen fructum uestire aut protegere possit quae ratio mihi quoque commodior uidetur  de ulmariis faciendis sed iam de uineis satis diximus nunc de arboribus praecipiendum est  qui uolet frequens et dispositum arbustum paribus spatiis fructuosumque habere operam dabit ne emortuis arboribus rarescat ac primam quamque senio ac tempestate adflictam summoueat et in uicem nouellam subolem substituat id autem facile consequi poterit si ulmorum seminarium paratum habuerit quod quomodo et qualis generis faciendum sit non pigebit deinceps praecipere                           ulmorum duo esse genera conuenit gallicum et uernaculum illud atinia hoc nostras dicitur atiniam ulmum tremelius scrofa non ferre sameram quod est semen eius arboris falso est opinatus nam rariorem sine dubio creat et idcirco plerisque et sterilis uidetur seminibus inter frondem quam prima germinatione edit latentibus itaque nemo atiniam serit ex samera sed ex subolibus  est autem ulmus longe laetior et procerior quam nostras frondemque iocundiorem bubus praebet qua cum adsidue pecus paueris et postea generis alterius frondem dare institueris fastidium bubus adferes  itaque si fieri poterit totum agrum genere uno atiniae ulmi conseremus si minus dabimus operam ut in ordinibus disponendis pari numero uernaculas et atinias alternemus ita semper mixta fronde utemur et quasi hoc condimento inlectae pecudes fortius iusta cibariorum conficient sed uitem maxime populus uidetur alere deinde ulmus post etiam fraxinus  populus quia raram neque idoneam frondem pecori praebet a plerisque repudiata est fraxinus quia capris et ouibus gratissima est nec inutilis bubus locis asperis et montosis quibus minus laetatur ulmus recte seritur ulmus quia et uitem commodissime patitur et iocundissimum pabulum bubus adfert uariisque generibus soli prouenit a plerisque praefertur itaque cui arbustum nouum instituere cordi erit seminaria ulmorum uel fraxinorum parentur ea ratione quam deinceps subscripsimus nam populi melius cacuminibus in arbusto protinus disponuntur  igitur pingui solo et modice umido bipalio terram pastinabimus ac diligenter occatam et resolutam humum uerno tempore in areas componemus sameram deinde quae iam rubicundi coloris erit et compluribus diebus in sole ita iacuerit ut aliquem tamen sucum et lentorem habeat iniciemus areis et eas totas seminibus spisse contegemus atque ita cribro putrem terram duos alte digitos incernemus et modice rigabimus stramentisque areas cooperiemus ne prodeuntia cacumina seminum ab auibus praerodantur ubi deinde prorepserint plantae stramenta colligemus et manibus herbas carpemus itaque leuiter et curiose faciendum est ne adhuc tenerae breuesque radiculae ulmorum conuellantur atque ipsas quidem areas ita anguste compositas habebimus ut qui runcaturi sunt medias partes earum facile manu contingant nam si latiores fuerint ipsa semina inibunt quae proculcata noxam capient aestate deinde priusquam sol oriatur aut ad uesperum seminarium conspargi seminus quam rigari debet et cum ternum pedum plantae fuerint in aliud seminarium transferri ac ne radices altius agant quae res postmodum in eximendo magnum laborem adfert tunc cum plantas in aliud seminarium transferemus oportebit non maximos scrobiculos sesquipedem inter se distantis fodere deinde radices in nodum si breues uel in orbem coronae similem si longiores erunt inflecti et oblitas fimo bubulo scrobiculis deponi ac diligenter circumcalcari  possunt etiam collectae cum stirpibus plantae eadem ratione disponi quod in atinia ulmo fieri necesse est quia non seritur ex samera sed haec ulmus autumni tempore melius quam uere disponitur paulatimque ramuli eius in manu detorquentur quoniam primo biennio ferri reformidat ictum tertio demum anno acuta falce abranditur atque ubi translationi  iam idonea est ex eo tempore autumni quo terra imbribus permaduerit usque in uernum tempus antequam radix ulmi in eximendo delibretur recte seritur in se in resoluta terra ternum pedum quoquouersus faciendi scrobes at in densa sulci eiusdem altitudinis et latitudinis qui arbores recipiant praeparandi sic deinde in solo roscido et nebuloso conserendae sunt ulmi ut earum rami ad orientem et occidentem derigantur quo plus solis mediae arbores quibus uitis applicata et religata innititur accipiant  quod si etiam frumentis consulemus uberi solo inter quadraginta pedes exili ubi nihil seritur inter uiginti arbores disponantur cum deinde adolescere incipient falce formandae et tabulata instituenda sunt hoc enim nomine usurpant agricolae ramos truncos prominentis eosque uel proprius ferro conpescunt uel longius promittunt ut uites laxius diffundantur hoc in solo pingui melius illud in gracili tabulata inter se ne minus ternis pedibus absint atque ita formentur ne superior ramus in eadem linea sit qua inferior nam demissum ex eo palmitem germinantem inferior atteret et fructum decutiet sed quamcumque arborem seueris eam biennio proximo putare non oportet post deinde si ulmus exiguum incrementum ceperit uerno tempore antequam librum demittit decacuminanda est iuxta ramulum qui uidebitur esse nitidissimus ita tamen uti supra eum truncom stirpem dodrantalem relinquas ad quam ductus et adplicatus ramus adligetur et correptus cacumen arbori praebeat deinde stirpem post annum praecidi et adleuari oportet quod si nullum ramulum arbor idoneum habuerit sat erit nouem pedes a terra relinqui et superiorem partem detruncari ut nouae uirgae  quas emiserant ab iniuria pecoris tutae sint sed si fieri poterit uno ictu arborem praecidi si minus serra desecari et plagam falce adleuari oportebit eamque plagam luto paleato contegi ne sole aut pluuiis infestetur  post annum aut biennium cum enati ramuli recte conualuerint superuacuos deputari et idoneos in ordinem summitti conueniet quae ulmus a positione bene prouenerint eius summae uirgae falce debent enodari at si robusti ramuli erunt ita ferro amputentur ut exiguam stirpem prominentem trunco relinquas cum deinde arbor conualuerit quicquid falce contingi poterit exputandum est adleuandumque eatenus ne plaga corpori maturius adplicetur ulmum autem nouellam formare sic conuenit loco pingui octo pedes a terra sine ramo relinquendi uel in aruo gracili septem pedes supra quod spatium deinde per circuitum in tres partes arbor diuidenda est ac tribus lateribus singuli ramuli summittendi primo tabulato adsignentur  mox de ternis pedibus superpositis alii rami summittendi sunt ita ne isdem lineis quibus in inferiore positi sint eademque ratione usque in cacumen ordinanda erit arbor atque in frondatione cauendum ne aut prolixiores pollices fiant qui ex amputatis uirgis relinquuntur aut rursus ita adleuentur ut ipse truncus laedatur aut delibreturnam parum gaudet ulmus usque in corpus nudariuitandumque ne de duabus plagis una fiat quoniam talem cicatricem non facile cortex conprehendit arboris autem perpetua cultura est non solum diligenter eam disponere sed etiam truncum circumfodere et quidquid frondis enatum fuerit alternis annis aut ferro amputare aut astringere ne nimia umbra uiti noceat cum deinde arbor uetustatem fuerit adepta prope terram uulnerabitur ita ut excauetur usque in  medullam deturque exitus umori quem ex superiore parte conceperit uitem quoque antequam ex toto arbor praeualescat conserere conuenit  at si teneram ulmum maritaueris onus iam non sufferet si uetustae autem uitem adplicueris coniugem necabit ita subpares esse aetate et uiribus arbores uitesque conuenit sed arboris maritandae causa scrobis uiuiradici fieri debet latus pedes duo altus leui terra totidem pedes graui dupundium et dodrantem longus pedes sex aut minimum quinque absit autem hic ab arbore ne minus sesquipedali spatio nam si radicibus ulmi iunxeris male uitis conprehendet et cum tenuerit incremento arboris opprimetur  hunc scrobem si res permittit autumno facito ut pluuiis et gelicidiis maceretur circa uernum deinde aequinoctium binae uites quo celerius ulmum uestiant pedem inter se distantes scrobibus disponendae cauendumque ne aut septentrionalibus uentis aut rorulentae sed siccae serantur hanc obseruationem non solum in uitium positione sed in ulmorum ceterarumque arborum praecipio et uti cum de seminario eximuntur rubrica notetur una pars quae nos admoneat ne aliter arbores     constituamus quam quemadmodum in seminario steterint plurimum enim refert ut eam partem caeli spectent cui ab tenero consuerunt melius autem locis apricis ubi caeli status neque praegelidus neque nimium pluuius est autumni tempore et arbores et uites post aequinoctium deponuntur  sed eae ita conserendae sunt ut summam terram quae aratro subacta sit semipedem alte substernamus radicesque omnes explicemus et depositas stercorata ut ego existimo si minus certe subacta operiamus et circumcalcemus ipsum seminis codicem uites in ultimo scrobe deponi oportet materiasque earum per scrobem porrigi deinde ad arborem erigi atque ab iniuria pecoris caueis emuniri  locis autem praeferuidis semina septentrionali parte arbori adplicanda sunt locis frigidis a meridie temperato  statu caeli aut ab oriente aut ab occidente ne toto die solem uel umbram patiantur proxima deinde putatione melius existimat celsus ferro abstineri ipsosque coles in modum coronae contortos arbori circumdari ut flexuram materias profundat quarum ualidissimam sequente anno caput uitis faciamus  me autem longus docuit usus multo utilius esse primo quoque tempore falcem uitibus admouere nec superuacuis sarmentis pati siluescere sed eam quoque quae primo summittetur materiam ferro coercendam censeo usque in alteram uel tertiam gemmam quo robustiores palmites agat qui cum primum tabulatum adprehenderint proximam putationem disponentur omnibus annis alioquin in superius tabulatum excitabitur relicta semper una materia quae adplicata trunco cacumen arboris spectet iamque uiti constitutae certa lex ab agricolis inponitur plerique ima tabulata materiis frequentant uberiorem fructum et magis facilem cultum sequentes at qui bonitati uini student in summas arbores uitem promouent ut quaeque materia sedebit ita in celsissimum quemque ramum extendunt sic ut summa uitis summam arborem sequatur id est ut duo palmites extremi trunco arboris adplicentur qui cacumen eius spectent et prout quisque ramus conualuit uitem accipiat  plenioribus ramis plures palmites alius ab alio separati inponantur gracilioribus pauciores uitisque nouella tribus toris ad arborem religetur uno qui est in crure arboris a terra quattuor pedibus distante altero qui summa parte uitem capit tertio qui mediam uitem conplectitur torum imum inponi non oportet quoniam uires uiti adimit interdum tamen necessarius habetur cum aut arbor sine ramis truncata est aut uitis praeualens in luxuriam euagatur  cetera putationis ratio talis est ut ueteres palmites quibus proximi anni fructus pependit omnes recidantur noui circumcisis undique capreolis et nepotibus qui ex his nati sunt amputatis committantur et si laeta  uitis est ultimi potius palmites per cacumina ramorum praecipitentur si gracilis trunco proximi si mediocris medii quoniam ultimus palmes plurimum fructum adfert proximus minimum uitemque exhaurit atque attenuat maxime autem prodest uitibus omnibus annis resolui nam et commodius enodantur et refrigerantur cum alio loco adligatae sunt minusque laeduntur ac melius conualescunt atque ipsos palmites ita tabulatis superponi conuenit ut a tertia gemma uel quarta religati dependeant eosque non constringi ne sarmentum uineae praecidatur  quod si ita longe tabulatum est ut materia parum commode in id perduci possit palmitem ipsum uiti adligatum supra tertiam gemmam religabimus hoc ideo fieri praecipimus quia quae pars palmitis praecipitata est ea fructu induitur at quae uinculo adnexa susum tendit ea materias sequente anno praebet sed ipsorum palmitum duo genera sunt alterum quod ex duro prouenit quod quia primo anno plerumque frondem sine fructu adfert pampinarium uocant alterum quod ex anniculo palmite procreatur quod quia protinus fructuarium appellant cuius ut semper habeamus copiam imae palmitum partes ad tres gemmas religandae sunt ut quidquid intra uinculum est materias exigat  cum deinde annis et robore uitis conualuit traduces in proximam quamque arborem mittendae easque post biennium amputare atque alias teneriores tramittere conuenit nam uetustate uitem fatigant nonnumquam etiam cum arborem totam uitis conprehendere nequit ex usu fuit partem aliquam eius deflexam terrae inmergere et rursus ad eandem arborem duas uel tres propagines excitare quo pluribus uitibus circumuenta celerius uestiatur uiti nouellae pampinarium inmitti non oportet nisi necessario loco natus est ut uiduum ramum maritet ueteribus uitibus loco  nati palmites pampinarii utiles sunt et plerique ad tertiam gemmam resecti optime summittuntur nam insequenti anno materias fundunt  quisquis autem pampinus loco natus in exputando uel alligando fractus est modo ut aliquam gemmam habuerit ex toto tolli non oportet quoniam proximo anno uel ualidiorem materiam ex una creabit praecipites palmites dicuntur qui de annotinis uirgis enati in duro adligantur hi plurimum fructus adferunt sed plurimum matri nocent itaque nisi extremis ramis aut si uitis arboris cacumen superauit praecipitari palmitem non oportet  quod si tamen id genus colis propter fructum summittere quis uelit palmitem intorqueat deinde ita alliget et praecipitet nam et post eum locum quem intorseris laetam materiam citabit et praecipitatus minus uirium in se trahet quamuis fructu exuberet praecipitem uero plus anno pati non oportet  alterum et genus palmitis quod de nouello nascitur et in tenero adligatum dependet materiam uocamus ea et fructum et noua flagella bene procreat etiam si ex uno capite duae uirgae summittuntur tamen utramque materia diciditur nam pampinarius quam uim habeat supra docui focaneus est qui inter duo brachia uelut in furca de medio nascitur eum colem deterrimum esse conperi quod neque fructum ferat et utraque brachia inter quae natus est attenuet itaque tollendus est plerique uitem ualidam et luxuriosam falso crediderunt feraciorem fieri si multis palmitibus summissis oneretur nam ex pluribus uirgis plures pampinos creat et cum se multa fronde cooperit peius defloret nebulasque et rores diutius continet omnemque uuam perdit ualidam ergo uitem in ramos deducere censeo et traductibus dispergere atque dirarare certosque uinearios coles praecipitare et si nimis luxuriabitur solutas materias relinquere ea ratio uitem feraciorem faceret  sed ut densum arbustum commendabili fructu et decore est sic ubi uetustate rarescit pariter et inutile et  inuenustum est quod ne fiat diligentis patris familiae est primam quamque arborem senio defectam tollere et in eius locum nouellam restituere uitemque aut adiunctam uiuiradice frequentare aut si sit facultas quod est longe melius ex proximo propagare cuius utriusque ratio consimilis est ei quam tradidimus atque haec de italico arbusto satis praecepimus  est et alterum genus arbusti gallici quod uocatur rumpotinum id desiderat arborem humilem nec frondosam cui rei maxime uidetur esse idonea populus ea est arbori acernae similis quin etiam cornus et carpinus et ornus nonnunquam et salix a plerisque in hoc ipsum disponitur sed salix nisi aquosissimis locis ubi aliae arbores difficiliter conprehendunt ponenda non est quia uini saporem infestat potest etiam ulmus sic disponi ut adhuc tenera decacuminetur ne altitudinem quindecim pedum excedat  nam fere ita constitutum rumpotinetum animaduerti ut ad octo pedes locis siccis et cliuosis ad duodecim locis planis et uliginosis tabulata disponantur plerumque autem ea arbor in tres ramos diuiditur quibus singulis ab utraque parte conplura brachia summittuntur tum omnes paene uirgae ne obumbrent eodem tempore quo uitis putatur abraduntur arboribus rumpotinis si frumento non inseruitur in utramque partem xx pedum spatia interueniunt at si segetibus indulgetur               in alteram partem xl pedes in alteram xx relinquuntur cetera simili ratione atque in arbusto italico administrantur ut uites longis scrobibus deponantur ut eadem diligentia curetur atque in  ramos deducatur ut noui traduces omnibus annis inter se ex arboribus proximis committantur et ueteres decidantur  si tradux traducem non contingit media uirga inter eas deligetur cum deinde fructus pondere urguebit subiectis adminiculis sustineatur hoc autem genus arbusti ceteraeque omnes arbores quanto altius arantur et circumfodiuntur maiore fructu exuberant quod an expediat patri familiae facere reditus docet  omnis tamen arboris cultus simplicior quam uinearum est longeque ex omnibus stirpibus minorem inpensam desiderat olea quae prima omnium arborum est  nam quamuis non continuis annis sed fere altero quodque fructum adferat eximia tamen eius ratio est quod leui cultu sustinetur et cum se non induit uix ullam inpensam poscit sed et si quam recipit subinde fructus multiplicat neglecta conpluribus annis non ut uinea deficit eoque ipso tempore aliquid etiam interim patri familiae praestat et cum adhibita cultura est uno anno emendatur  quare etiam nos in hoc genere arboris diligenter praecipere censuimus olearum sicut uitium plura genera esse arbitror sed in meam notitiam decem omnino peruenerunt posita licinia sergia naeuia culminia orces regiona radius culi murtea  ex quibus baca iucundissima est posiae speciosissima regiae sed utraque potius escae quam oleo est idonea positae tamen oleum  saporis egregii dum uiride est festinanter corrumpitur orces quoque et radius melius ad escam quam in liquorem stringitur oleum optimum licinia dat plurimum sergia omnisque olea et maior fere ad escam minor oleo est aptior  nulla ex iis generibus aut praeferuidum aut gelidum statum caeli patiatur itaque aestuosis locis septentrionali colle frigidis meridiano gaudet sed neque depressa loca neque ardua magisque modicos cliuos amat quales in italia sabinorum uel tota prouincia baetica uidemus hanc arborem plerique existimant ultra sexagensimum a mari aut non uiuere aut non esse feracem sed in quibusdam locis recte ualet  optime uapores sustinet posia frigus sergiam aptissimum genus terrae est oleis cui glarea subest si superposita creta sabulo admixta est non minus probabile est solum ubi pinguis sabulo est sed et densior terra si uiuida et laeta est commode recipit hanc arborem creta ex toto repudianda est magis etiam scaturriginosa et in quam semper uligo consistit inimicus est etiam ager sabulo macer aut nuda glarea  nam etsi non emoritur in eiusmodi solo nunquam tamen conualescit potest tamen in agro frumentario seri uel ubi arbustus aut ilex steterant nam quercus etiam excisa radices noxias oliueto relinquit quarum uirus enecat oleam haec in uniuersum de toto genere huius arboris habui dicere nunc per partis culturam eius exequar  de seminario oleae seminarium oliueto praeparetur caelo libero modo modice ualido et sucoso neque denso neque soluto solo potius tamen resoluto id genus fere terrae nigrae est quam cum in tres pedes pastinaueris et alta fossa circumdederis ne transitus pecoris ager  infestetur  ramos nouellos proceros et nitidos quos conprehensos manus possit circumuenire hoc est manubrii crassitudinem feracissimos arboribus adimito et quam recentissimos in taleas recidito ita ne corticem aut ullam aliam partem quam quae serra praeciderit laedas hoc autem facile contingit si prius uaram feceris et eam partem supra quam ramum secaturus es faeno aut stramentis texeris ut molliter et sine noxa corticis taleae superpositae secentur  taleae deinde sesquipedales serra praecidantur atque illae plagae utraque parte falce leuentur et rubrica notentur ut sic quemadmodum in arbore steterat ramus ita pars recte et cacumine caelum spectans deponatur nam si inuersa mergatur difficulter conprehendit et cum ualidis conualuit sterilis in perpetuum est sed oportebit palorum capita et imas partes mixto fimo cum cinere oblinere et ita totos eos inmergi ut putris terra quattuor digitis alte superueniat  sed binis indicibus ex utraque parte muniantur hi sunt de qualibet arbores breui spatio iuxta eas positi et inter se uinculo conexi ne facile singuli deiciantur hoc  facere utile est propter fossorum ignorantiam ut cum bidentibus aut sarculis seminarium colere institueris depositae talerae non laedantur quidam melius existimant oculis excolere et eosdem simili ratione disponere sed utrumque debet post uernum aequinoctium seri et quam frequentissime seminarium primo anno sariri postero et sequentibus cum iam radiculae seminum conualuerunt rastris excoli sed biennio a putatione abstineri tertio anno singulis seminibus binos ramulos relinqui et frequenter sariri summarium conuenit  quarto anno ex duobus ramis infirmior amputandus est sic excultae quinquennii arbusculae stabiles translationi sunt plantae autem in oliueto disponuntur optime siccis et argillosis agris per autumnum laetis et umidis uerno tempore paulo antequam germinent atque ipsis scrobes quaternum pedum praeparantur anno ante uel si tempus non largitur priusquam deponantur arbores stramentis atque uirgis iniectis incenadantur scrobes ut eos ignis putres efficiat quos sol et pruina facere debuerit spatia oliuetis esse debent pingui et frumentario solo sexagenum pedum in alteram partem atque in alteram quadragenum macro neque idoneo segetibus quinum et uicesinum pedum sed in fauonium derigi ordines conuenit ut aestiuo perflatu refrigerentur ipsae autem arbusculae hoc modo possunt transferri antequam plantario eruas arbusculam oleae rubrica notato partem eius quae  meridiem spectat ut eodem modo quo in seminario stetit deponatur deinde ut arbusculae spatium pedalem in circuitu relinquatur atque ita cum suo caespite planta eruatur qui caespes in eximendo ne soluatur modicos surculos uirgarum inter se conexos facere oportet eosque pilae quae eximitur adplicare et uiminibus ita innectere ut constrictae terrae ueluti clausa teneatur  tum subruta parte ima leuiter pilam commouere et subpositis uirgis adligare atque plantam transferre quae antequam deponantur oportebit solum scrobis confodere bidentibus deinde terram aratro subactam si tamen pinguior erit summa humus inmittere et ita seminibus substernere et sic constet scrobibus aqua omnis haurienda est priusquam demittantur arbores deinde ingerendi minuti lapides et glarea mixta pingui solo depositisque seminibus latera scrobis circumcidenda et aliquid stercoris interponendum quod si cum sua terra transferre plantam non conuenit tamen optimum est omni fronde priuare truncum atque leuatis plagis caenoque et cinere oblitis scrobem uel sulcom deponere truncos gratus autem materiis est qui bracchi crassitudinem habet poterit etiam longe maioris incrementi et robustioris transferri quem ita conuenit poni ut si non periculum a pecore habeat exiguum admodum supra scrobem emineatlaetius enim frondet si tamen incursus pecoris aliter uitari non potuerit celsior truncus constituetur ut sit innoxius ab iniuria pecorum  atque etiam rigandae sunt plantae cum siccitates incesserunt nec nisi post biennium ferro tangendae ac primo surculari debent ita ut simplex stilus altitudinem maximi bouis excedat dein ne in arando  coxam bos aliamque partem corporis offendat optimum est etiam constitutas plantas circumuenire caueis deinde constitutum iam et maturum oliuetum in duas partes diuidere quae alternis annis fructu induantur neque enim olea continuo biennio uberat cum subiectus ager consitus non est arbori coliculum agit                                  cum seminibus repletur fructum adfert ita sic diuisum oliuetum omnibus annis aequalem reditum adfert sed id minime bis anno arari debet et bidentibus alter circumfodiri nam post solstitium cum terra aestibus hiat curandum est ne per rimas sol ad radices arborum penetret  post aequinoctium autumnale ita sunt arbores ablaqueandae ut a superiore parte si olea in cliuoso est incilia excitentur quae ad codicem deducant aquam omnis deinde suboles quae ex imo stirpe nata est quotannis extirpanda est ac tertio quoque fimo pabulandae sunt oleae atque eadem ratione stercorabitur oliuetum qua in secundo libro proposui si tamen segetibus prospicietur  ac si ipsis tantummodo arboribus satis serunt singulis stercoris caprini sex librae stercoris sicci modii singuli uel amurgae insulsae singulis congii ui stercus autumno debet inici ut permixtum hieme radices oleae calefaciat amurca ualentibus infundenda est nam ui eius per hiemem si uermes atque alia suberunt animalia hoc medicamento necantur  plerumque etiam locis siccis et umidis arbores musco infestantur quem nisi ferramento eraseris nec fructum nec laetam frondem olea inducet quin etiam conpluribus interpositis annis oliuetum putandum est nam ueteris prouerbii meminisse conuenit eum qui aret oliuetum rogare  fructum qui stercoret exorare qui caedat cogere quod tamen satis erit octauo anno fecisse ne fructuarii rami subinde amputentur solent etiam quamuis laetae arbores fructum non adferre eas terebrari gallica terebra conuenit atque ita in foramen uiridem taleam oleastri parte demitti sic uelut inita arbor fecundo semine fertilior extet sed si haec ablaqueatione adiuuanda est amurgaque insulsa cum suilla uel nostra urina uetere cuius utriusque modus seruaturum nam maximae arbori ut tantundem aquae misceatur urna abunde erit solent etiam uitio soli fructum oleae negare  cui rei sic medebimur altis gyris ablaqueabimus eas deinde calcis pro magnitudine arboris plus minusue circumdabimus sed minima arbor modium postulat hoc remedio si nihil fuerit effectum ad praesidium insitionis confugiendum erit quemadmodum autem olea inserenda sit postmodo dicemus  nonnumquam etiam in olea unus ramus ceteris aliquanto est laetior quem nisi recideris tota arbor contristabitur ac de oliuetis hactenus dixisse satis est superest ratio pomiferarum arborum cui rei deinceps praecepta dabimus  de pomario modum pomarii priusquam semina seras circumuenire maceriis uel saepe uel fossa praecipio nec solum pecori sed et homini  transitum negare quoniam si saepius cacumina manu detracta aut a pecoribus praerosa sunt in perpetuum seminaria incrementum capere nequeunt  generatim autem disponere arbores utile est maxime etiam ne inbecilla a ualentiore prematur quia nec uiribus nec magnitudine par est imparique spatio temporis adolescit terra quae uitibus apta est arboribus est utilis ante annum quam seminare uoles scrobem fodies ita sole pluuiaque macerabitur et quicquid depositum est cito conprendet  at si eodem anno et scrobem facere et arbores serere properabis minime ante duos menses scrobes fodito postea sarmentis incensis calefacito quos si latiores patentioresque feceris laetiores uberioresque fructus percipies  sed scrobis clibano similis sit imus summo patentior ut laxius radices uagentur ac minus frigoris minusque aestate uaporis per angustum os penetret tum etiam cliuosis locis terra quae in eum congesta est pluuiis non abluatur arbores raris interuallis serito ut cum creuerint spatium habeant quo ramos extendant nam si spisse posueris nec infra serere quid poteris nec ipsae fructuosae erunt nisi interuulseris itaque inter ordines quadragenos pedes minimumque tricenos relinquere conuenit semina lege crassa non minus quam manubrium bidentis recta leuia procera sine ulceribus integro libro ea bene et celeriter conprendent si ex ueteribus arboribus ramos sumes potissimum sumes de is quae quotannis bonos et uberes fructus adferunt ab  humeris autem obseruabis illos qui sunt contra solem orientem ut eosdem decerpas sed si cum radice plantam posueris incrementum ei maius futurum quam ceteris senties arbores insitae fructuosiores quam quae insitae non sunt id est quam quae ramis aut plantis ponentur sed antequam arbusculas transferes nota ut uentis quibus ante steterunt constitui possint manus adhibeto ut de cliuo et sicco in umidum agrum transferas trifurca semina maxime ponito ea extent minime tribus pedibus si eodem scrobe duas aut tres arbusculas uolens constituere curato ne inter se constringant nam ita uermibus interibunt  cum semina depones dextra sinistraque usque in imum scrobem fasciculos sarmentorum brachii crassitudinis demittito ita ut supra terram paulum extent per quos aestate paruo labore aquam radicibus subministres arbores ac semina cum radicibus autumno serito hoc est circa idus octobris  ramos uere antequam germinant arbores deponito ac ne tinia molesta sit seminibus ficulnis in imum scrobem lentisci taleam inuerso cacumine demittito de fico ficum frigoribus ne serito loca aprica calculosa glareosa interdum et saxeta amat eiusmodi agro cito conualescit si scrobes amplos patentesque feceris  ficorum genera tametsi sapore atque habitu distant uno modo disparibus locis pro differentia  agri seruntur locis frigidis et autumni temporibus aquosis praecoques ponito ut ante pluuiam fructum deligas locis calidis hibernas serotinas serito aut si uoles ficum quamuis non naturam seram facere tunc grossulos priorem fructum decutito ita alterum edet quem in hiemem differet nonnumquam etiam cum frondere coeperint arbores cacumina fici ferro summa prodest amputare sic firmiores arbores et feraciores sunt ac semper conueniet simulatque folia agere coeperint ficus rubricam amurga diluere et cum stercore humano ad radicem infundere  ea res efficit uberiorem fructum et fartum fici pleniorem ac meliorem serendae sunt autem praecipue liuianae africanae calchidicae chiae lydiae callistrutiae mariscae rhodiae libycae tiburnae omnes etiam biferae et antriferae flosculi nucem graecam serito circa kalendas februarias quia prima gemmascit agrum durum calidum siccum desiderat nam in locis diuersis nucem si deposueris plerumque putrescit antequam nucem deponas in aquam mulsea nec nimis dulci macerato ita iucundioris saporis fructum cum adoleuerit praebebit et interim melius atque celerius frondebit  ternas nuces in trigonum statuito et nux a nuce minime palmo absit et anceps ad fauonium spectet omnis autem nux unam radicem mittit et simplici stilo prorepit cum ad scrobis solum radix peruenit duritia humi coercita recuruatur et extensa in modum ramorum alias radices emittit nucem graecam et auellanam tarentinam facere hoc modo poteris in quo scrobe destinaueris nuces serere in eo terram minutam in modum semipedis ponito ibique semen ferulae pangito cum  ferula fuerit enata eam findito et in medullam eius sine putamine nucem graecam uel auellanam abscondito et ita adobruito hoc ante kalendas martias facito uel etiam inter nonas et idus martias eodem tempore iuglandem et pineam et castaneam serere oportet de malo punico emendando malum punicum ha uere usque in kalendas aprilis recte seritur quod si acidum aut minus dulcem fructum feret hoc modo emendabitur stercore suillo et humano urinaque uetere radices rigato ea res et fertilem arborem reddet et primis annis fructum uinosum post uero etiam dulcem et apyrinum facit nos exiguum admodum laseris uino diluimus et ita cacumina arboris summa                                obleuimus ea res emendauit acorem malorum  mala punica ne in arbore hient remedio erit lapides tres si cum seres arborem ad radicem ipsam conlocaueris at si iam arborem sitam habueris scillam secundum radicem arboris serito alio modo cum iam matura mala fuerint antequam rumpantur ramulos quibus dependent intorqueto eodem modo seruabuntur incorrupta etiam toto anno pirum autumno ante brumam serito ita ut minime dies xxu ad brumam supersint quae ut sit ferax cum adoleuerit alte eam ablaqueato et iuxta ipsam radicem truncum findito in fissuram cuneum taedae pineae adigito et ibi relinquito deinde adobruta ablaqueatione cinerem supra terram inicito  curandum est autem ut quam generosissimis piris pomaria conseramus ea sunt crustumina regia signina tarentina quae syria dicuntur purpurea superba hordeacea aniciana naeuiana fauoniana lateritana dolabelliana turraniana uolema mulsa praecocia uene  ria quaedam alia quorum enumeratio nunc longa est  praeterea malorum genera exquirenda maxime scaudiana matiana orbiculata cestiana pedusiana amerina syrica melimela cydonea quorum genera tria sunt strutia chrysomelina mustia quae omnia non solum uoluptatem sed etiam salubritatem adferunt sorbi quoque et armeniaci atque persici non minima est gratia mala sorba pruna post mediam hiemem usque in idus februarias serito mororum ab idibus februariis usque ad aequinoctium uernum satio est siliquam graecam quam quidam ceration uocant et persicum ante brumam per autumnum serito amygdala si parum ferax erit forata arbore lapidem adigito et ita librum arboris inolescere sinito omnium autem generum ramos circa kalendas martias in hortis ubi et subacta est stercorata terra est per puluinos arearum disponere conuenit danda est opera ut dum teneros ramulos habent ueluti pampinentur et ad unum stilum primo anno semina redigantur et cum autumnus incesserit antequam frigus cacumina adurat omnia folia decerpere expedit et ita crassis harundinibus quae ab una parte nodos integros habeant quasi pilleos induere atque sic a frigore et gelicidiis teneras adhuc uirgas tueri post xxiiii deinde menses siue transferre et disponere in ordinem uoles siue inserere satis tuto utrumque facies  de insitione sed omnis surculus inseri potest si non est ei cui inseritur arbori cortice dissimilis si uero etiam similem fructum et eodem tempore adfert sine scrupulo egregie inseritur  tria genera porro insitionum antiqui tradiderunt unum quo resecta et fissa arbor insertos surculos accipit alterum quo resecta inter librum et materiam semina admittit quae utraque genera ueris temporis sunt tertium quo ipsas gemmas cum exiguo cortice in partem sui delibratam recipit quam uocant agricolae emplastrationem uel ut quidam inoculationem hoc genus insitionis aestiuo tempore optime usurpatur  quarum insitionum rationem cum tradiderimus a nobis repertam quoque docebimus omnes arbores simul gemmas agere coeperint luna crescente inserito oliuam autem circa aequinoctium uernum usque in idus aprilis  ex qua arbore inserere uoles et surculos ad insitionem sumes uideto ut sit tenera et ferax nodisque crebris et cum primum germina tumebunt de ramulis qui solis ortum spectabunt et integri erunt eos legito crassitudine digiti minimi surculi sint bifurci uel trifurci arborem quam inserere uoles serra diligenter exsecato ea parte qua maxime nitida et sine cicatrice est dabisque operam ne librum laedas  cum deinde truncam reddideris acuto ferramento plagam leuato deinde quasi cuneum tenuem ferreum uel osseum inter corticem et materiam ne minus digitos tres sed considerate demittito ne laedas aut rumpas corticem postea surculos quos inserere uoles falce acuta ex una parte deradito tantum quantum cuneus demissus spatii dabit atque ita ne medullam neue alterius partis corticem laedas  ubi surculos paratos habueris cuneum uellito statimque surculos demittito in ea foramina quae cuneo adacto inter corticem et materiam feceris ea autem fine  qua adraseris surculos sic inserito ut semipedem uel amplius de arbore extent in una arbore duos uel si truncus uastior est plures calamos recte inseres dum ne minus quattuor digitorum inter eos sit spatium pro arboris magnitudine et corticis bonitate haec facito cum omnes surculos quos arbor ea patietur demiseris libro ulmi uel iunco aut uimine arborem constringito postea paleato luto bene subacto oblinito totam plagam et spatium quod est inter surculos usque adeo dum minime quattuor digitis insita extent supra lutum deinde ramuscum inponito et ita ligato ne pluuia dilabatur quosdam tamen magis delectat in trunco arboris locum seminibus serra facere insectasque partes tenui scalpello leuare atque ita surculos aptare si pusillam arborem inserere uoles imam abscidito ita ut sesquipedem e terra extet cum deinde praecideris plagam diligenter leuato et medium truncum acuto scalpro modice findito ita ut fissura digitorum trium sit in eam deinde cuneum quo diducatur inserito et surculos ex utraque parte adrasos demittito sic ut librum seminis libro arboris aequalem facias  cum surculos diligenter aptaueris cuneum eximito et arborem ut supra dixi adligato deinde terram circa arborem adaggerato usque ad ipsum insitum ea res a uento et calore maxime tuebitur tertium genus insitionis cum sit subtilissimum non omni generi arborum idoneum est sed fere recipiunt talem insitionem quae umidum sucosumque et ualidum librum habent sicut ficus  nam et lactis plurimum mittit et corticem robustum habet optime itaque ea inseritur scarifici ratione  de fico inserendo ex arbore de qua inserere uoles nouellos et nitidos ramos eligito in is dein quaerito gemmam quae bene apparebit certamque spem germinis habebit et eam duobus digitis quadratis circumsignato ut gemma media sit et ita acuto scalpello circumcisam diligenter ne eam laedas delibrato  item alterius arboris quam emplastraturus es nitidissimum ramum eligito et eiusdem spatii corticem circumcidito et materiam delibrato deinde in eam partem quam nudaueris praeparatum emplastrum aptato ita ut alterae delibratae parti conueniat  ubi ita haec feceris circa gemmam bene adligato cauetoque ne laedas ipsum germen deinde commissuras et uincula luto oblinito spatio relicto ut gemma libera uinculo non urgeatur arboris autem insitae subolem et ramos superioris praecidito ne quid sit quod possit auocari aut ne cuim magis quam insito seruiat post xxi diem soluito emplastrum et hoc genere optime etiam olea inseritur de insitionibus arborum quartum illud genus insitionis iam docuimus cum de uitibus disputauimus itaque superuacuum est hoc loco repetere traditam rationem terebrationis sed cum antiqui negauerint posse omne genus surculorum in omnem arborem inseri et ex illa definitione quae nos ante paulo usi sumus ueluti quandam legem sanxerint eos tantum surculos posse coalescere qui sint cortice ac libro et fructu consimiles is arboribus quibus inseruntur existimauimus errorem et huius opinionis discutiendum tradendamque posteris rationem qua possit omne genus surculi omni generi arboris inseri quod ne longiore exordio legentem fatigemus unum quasi exemplum subiciemus quo possit omne genus surculi dissimilibus arboribus inseri  oliuae insitio scrobem quoqueuersus pedum iiii ab arbore oliuae tam longe fodito ut extremi rami oleae possint eam contingere in scrobem deinde fici arbusculam deponito diligentiamque adhibeto ut robusta et nitida fiat  post biennium cum iam satis amplum incrementum ceperit ramum oliuae qui uidetur nitidissimus deflecte et ad crus arboris ficulneae religa atque ita amputatis                         ceteris ramis ea tantum cacumina quae inseres relinque tum arborem fici detrunca plagamque leua et mediam cuneo finde cacumina deinde oliuae sicuti matri cohaerent utraque parte adrade et ita fissurae fici insere cuneumque exime et diligenter ramulos colliga ne qua ui reuellantur sic interposito triennio coalescet ficus cum olea et tum demum quarto anno cum bene coierit uelut propagines ramulos oliuae a matre resecabis hoc modo omne genus in omnem arborem inseres ac priusquam finem libri facimus quoniam fere species surculorum omnes persequimur sed prioribus libris de cytiso incipere prauum atque intempestiuum fuit nunc arboris praecipientes opportune eius meminerimus  de cytiso cythisum in agro esse quam plurimum maxime refert quod gallinis apibus ouibus capris bubus quoque et omni generi pecudum utilissimum est quod ex ea cito pinguescit et lactis plurimum  praebet cum etiam ouis octo mensibus uiridi eo pabulo uti et postea arido possit praeterea in quolibet agro quamuis macerrimo celeriter comprendit omnem iniuriam sine noxa patitur  mulieres quidem si lactis inopia premuntur cythisum aridum in aqua macerare oportet et cum tota nocte permaduerit postero die expressi suci ternas heminas permiscere modico uino atque ita potandum dare sic et ipsae ualebunt et pueri abundantia lactis confirmabuntur satio autem cythisi uel autumno circa idus octobris uel uere fieri potest  cum terram bene subegeris areolas facito ibique uelut ocimi semen cythisi autumno serito plantas deinde uere disponito ita ut inter se quoquouersus quattuor pedum spatia distent si semen non habueris cacumina ina cytisorum uere disponito stercoratam terram circa aggerato  si pluuia non incesserit rigato quindecim proximis diebus simulatque nouam frondem agere coeperit sarrito et post triennium deinde caedito et pecori praebeto equo abunde est uiridis pondo xu bubus pondo uicena ceterisque pecoribus pro portione uirium potest autem etiam circa saepem agri satis commode ramis cytisus seri quoniam facile conprendit et iniuriam sustinet aridam si dabis parcius praebeto quoniam uires maiores habet priusque aqua macerato et exemptam paleis permisceto  cythisum cum aridam facere uoles circa mensem septembrem ubi semen eius grandescere incipiet caedito paucisque horis dum flaccescat in sole habeto deinde in umbra exsiccato et ita condito hactenus de arboribus praecepisse abunde est reddituro pecoris curam et remedia sequenti uolumine  rei rusticae liber sextus kthnikos liber sextus haec continet i de bubus probandis ii de bubus domandis iii de cura et cibariis eorum iu uitia boum et medicinas u de tauris ui de uaccis uii de castratione boum  uiii de equis uiiii de medicinis equorum x de mulis xi medicinas mularum  praefatio scio quosdam publi siluine prudentis agricolas pecoris abnuisse curam gregariorumque pastorum uelut inimicam professionis suae disciplinam constantissime repudiasse neque infitior id eos aliqua ratione fecisse qua sit agricolae contrarium pastoris propositum cum ille quam maxime subacto et puro solo gaudeat hic nouali graminosoque ille fructum e terra speret hic e pecore ideoque arator abominetur at contra pastor optet herbarum prouentum sed in is tam discordantibus uotis est tamen quaedam societas atque coniunctio quoniam et pabulum ex fundo plerumque domesticis pecudibus magis quam alienis depascere ex usu est et copiosa stercoratione quae contingit e gregibus terrestres fructus exuberant  nec tamen ulla regio est in qua modo frumenta gignantur quae non ut hominum ita armentorum adiuuatorio colatur unde etiam iumenta et armenta nomina a re traxere quod nostrum laborem uel onera subuectando uel arando iuuarent itaque sicut ueteres romani praeceperunt ipse quoque censeo tam pecorum quam agrorum cultum pernoscere nam in rusticatione uel antiquissima est ratio pascendi eademque quaestuosissima propter quod nomina quoque pecuniae et peculi tracta uidentur a pecore quoniam et solum id ueteres possederunt et adhuc apud quasdam gentis unum hoc usurpatur diuitiarum genus sed ne apud nostros quidem colonos alia res uberior ut marcus cato prodidit qui consulenti quam partem rei rusticae exercendo celeriter locupletari posset re  spondit si bene is pasceret rursusque interroganti quid deinde faciendo satis uberes fructus percepturus esset adfirmauit si mediocriter pasceret ceterum de tam sapiente uiro piget dicere quod eum quidam auctores memorant eidem quaerenti quidnam tertium in agricolatione quaestuosum esset adseuerasse si quis uel male pasceret cum praesertim maius dispendium sequatur inertem et inscium pastorem quam prudentem diligentemque conpendium de secundo tamen responso dubium non est quin mediocrem neglegentiam domini fructus pecoris exsuperet quam ob causam nos hanc quoque partem rei rusticae siluine quanta ualuimus industria maiorum secuti praecepta posteritati mandauimus igiturque cum sint duo genera quadripedum quorum alterum paramus in consortium operum  sicut bouem mulam equum asinum alterum uoluptatis ac reditus et custodiae causa ut ouem capellam suem canem de eo genere primum dicemus cuius usus nostri laboris est particeps nec dubium quin ut ait uarro ceteras pecudes bos honore superare debeat praesertim et in italia quae ab hoc nuncupationem traxisse creditur quod olim graeci tauros italos uocabant et in ea urbe cuius moenibus condendis mas et femina boues aratro terminum signauerunt uel ut antiquiora repetam quod idem atticis athenis cereris et triptolemi fertur minister quod inter fulgentissima sidera particeps caeli sit quod denique laboriosissimus adhuc hominis socius in agricultura cuius tanta fuit apud antiquos ueneratio ut tam ca  pital esset bouem necuisse quam ciuem ab hoc igitur promissi operis capiamus exordium de bubus probandis quae in emendis bubus sequenda quaeque uitanda sint non ex facili dixerim quoniam pecudes pro regionis caelique statu et habitum corporis et ingenium animi et pili colorem gerunt aliae formae sunt asiaticis aliae gallicis epiroticis aliae nec tantum diuersitas prouinciarum sed ipsa quoque italia partibus suis discrepat campania plerumque boues progenerat albos et exiles laboris tamen et culturae patrii soli non inhabiles umbria uastos et albos eademque rubios nec minus probabiles animis quam corporibus etruria et latium conpactos sed ad opera fortis appenninus durissimos omnemque difficultatem tolerantis nec ab aspectu decoros quae  cum tam uaria et diuersa sint tamen quaedam quasi communia et certa praecepta in emendis iuuencis arator sequi debet eaque mago carthaginiensis ita prodidit ut nos deinceps memorabimus parandi sunt boues nouelli quadrati grandibus membris cornibus proceris ac nigrantibus et robustis fronte lata et crispa hirtis auribus oculis et labris nigris naribus resimis patulisque ceruice longa et torosa palearibus amplis et paene ad genua promissis pectore magno armis uastis capaci et tamquam inplente utero lateribus porrectis lumbis latis dorso recto planoque uel etiam subsidente clunibus rotundis cruribus conpactis ac rectis sed breuioribus potius quam longis nec genibus inprobis ungulis magnis caudis longissimis et setosis pilo totius corporis denso breuique colore rubii uel fusci tactu corporis mollissimo   de bubus domandis talis notae uitulos oportet cum adhuc teneri sunt consuescere manu tractari ad praesepia religari ut exiguus in domitura labor eorum et minus sit periculi uerum neque ante tertium nec post quintum annum iuuencos domari placet quoniam illa aetas adhuc tenera est haec iam praedura eos autem qui de grege feri conprehenduntur sic subigi                                                 conuenit primum omnium spatiosum stabulum praeparetur ubi domitor facile uersari et unde egredi sine periculo possit ante stabulum nullae angustiae sint sed aut campus aut uia late patens ut cum producentur iuuenci liberum habeant excursum ne pauidi aut arboribus aut obiacenti cuilibet rei se inplicent noxamque capiant in stabulo sint ampla praesepia superque transuersi asseres in modum iugorum a terra septem pedibus elati configantur ad quos religari possint iuuenci  diem deinde quo domituram auspiceris bonum a tempestatibus et a religionibus matutinum eligito cannabinisque funibus cornua iuuencorum ligato sed laquei quibus capulantur lanatis pellibus inuoluti sint ne tenerae frontes sub cornua laedantur cum deinde buculos conprehenderis perducito stabulum et ad stipites religato ita ut exiguum laxamenti habeant distentque inter se aliquanto spatio ne in conluctatione alter alteri noceat si nimis asperi erunt patere unum diem noctemque desaeuiant simul atque iras contuderint mane producantur ita ut et a tergo conplures qui secuntur retinaculis eos contineant et unus cum claua salignea procedens modicis ictibus subinde inpetus eorum coerceat sin autem placidi et quieti boues erunt uel eodem die quo adligaueris ante uesperum licebit producere et docere per mille passus conposite ac sine pauore ambulare cum domum  reduxeris arte ad stipites religato ita ne capite moueri possint tum demum ad alligatos boues neque a posteriore parte neque a latere sed aduersus placide et cum quadam uocis adulatione uenito ut adcedentem consuescant aspicere deinde nares perfricato ut hominem discant odorari mox etiam conuenit tota tergora et tractare et respergere mero quo familiariores bubulco fiant uteris quoque et sub femina manum subicere et ne ad eius modi tactum post modum pauescant et ut ricini qui plerumque feminibus inhaerent eximantur idque cum fit a latere domitor stare debet ne calce contingi possit post haec diductis malis educito linguam totumque os et palatum sale defricato libralesque offas praesulsae adipis in gulam di  mittito ac uini singulos sextarios per cornum faucibus infundito nam per haec blandimenta triduo fere mansuescunt iugumque quarto die accipiunt cui ramus inligatus temonis uice traicitur interdum et pondus aliquod iniungitur ut maiore nisu laboris exploretur patientia post eius modi experimenta uacuo plostro subiungendi et paulatim longius cum oneribus producendi sunt sic perdomiti mox ad aratrum instituantur sed in subacto agro ne statim difficultatem operis reformident neue adhuc tenera colla dura proscissione terrae contundant quem ad modum autem bubulcus in arando bouem instituat primo praecepi uolumine curandum ne in domitura bos calce aut cornu quemquam contingat nam nisi haec cauentur numquam eius modi uitia quamuis subacta eximi poterunt uerum ista sic agenda praecipimus si ueteranum pecus non aderit alioqui expeditior tutiorque ratio domandi est  quam nos in nostris agris sequimur nam ubi plaustro aut aratro iuuencum consuescimus ex domitis bubus ualentissimum eundemque placidissimum cum indomito iungimus is et procurrentem retrahit et cunctantem producit si uero non pigeat iugum fabricare quo tres iungantur per hanc machinationem consequemur ut etiam contumaces boues grauissima opera non recusent nam ubi piger iuuencus medius inter duos ueteranos iungitur aratroque iniecto terra molli cogitur nulla est imperium respuendi facultas siue enim efferatus prosilit duorum arbitrio inhibetur seu consistit duobus gradientibus etiam inuitus obsequitur seu conatur decumbere a ualentioribus subleuatus trahitur propter quae undique necessitate contumaciam deponit et ad patientiam laboris paucissimis uerberibus perducitur est etiam post domituram mollioris generis bos qui decumbit in sulco eum non saeuitia sed ratione censeo emen  dandum nam qui stimulis aut ignibus aliisque tormentis id uitium eximi melius iudicant uerae rationis ignari sunt quoniam peruicax contumacia plerumque saeuientem fatigat propter quod utilius est citra corporis uexationem fame potius et siti cubitorem bouem emendare nam eum uehementius adficiunt naturalia desideria quam plagae itaque si bos decubuit utilissimum est pedes eius sic cingulis obligari ne aut insistere aut progredi et per hoc pasci possit quo facto inedia et siti conpulsus deponit ignauiam quae tamen rarissima est in pecore uernaculo longeque omnis bos indigena melior est quam peregrinus nam neque aquae nec pabuli nec caeli mutatione temptatur neque infestatur conditione regionis sicut ille qui ex planis et campestribus locis in montana et aspera perductus est uel ex montanis in campestria itaque etiam cum cogimur ex longinquo boues arcessere curandum est ut in similia patriis locis traducantur item custodiendum ne in  corporatione uel statura uel uiribus inpar cum ualentiore iungatur nam utraque res inferiori celeriter adfert exitium mores huius pecudis probabiles habentur qui sunt propiores placidis quam concitatis sed non inertes qui sunt uerentes plagarum et adclamationum sed fiducia uirium nec auditu nec uisu pauidi nec ad ingredienda flumina aut pontis formidolosi multi cibi edaces uerum in eo conficiendo lenti nam hi melius concoquunt ideoque robora corporum citra maciem conseruant qui ex commodo quam qui festinanter mandant sed tam uitium est bubulci pinguem quam exilem bouem reddere habilis enim et modica corporatura pecoris operarii debet esse neruisque et musculis robusta non adipibus obesa ut nec sui tergoris mole nec labore operis degrauetur quoniam quae sequenda sunt in emendis domandisque bubus tradidimus tutelam eorum praecipiemus   de cura et cibariis eorum boues calore sub dio frigoribus intra tectum manere oportet itaque hibernae stabulationi eorum praeparanda sunt stramenta quae mense augusto intra dies triginta sublatae messis praecisa in aceruum extrui debent horum desectio cum pecori tum agro est utilis liberantur arua sentibus qui aestiuo tempore per caniculae ortum recisi plerumque radicitus intereunt et stramenta pecori subiecta plurimum stercoris efficiunt haec cum ita curauerimus tum et omne genus pabuli praeparabimus dabimusque operam ne penuria cibi maciescat pecus boues autem recte pascendi non una ratio est nam si ubertas regionis uiride pabulum subministrat nemo dubitat quin id genus cibi ceteris praeponendum sit quod tamen nisi riguis aut roscidis locis non contingit itaque in his ipsis uel maximum commodum est quod sufficit una opera  duobus iugis quae eodem die alterna temporum uice uel arant uel pascuntur siccioribus agris ad praesepia boues alendi sunt quibus pro conditione regionum cibi praebentur eosque nemo dubitat quin optimi sint uicia in fascem ligata et cicercula itemque pratense faenum minus commode tuemur armenta paleis quae ubique et quibusdam regionibus solae praesidio sunt eae probantur maxime ex milio tum ex hordeo mox etiam ex tritico sed iumentis iusta operum reddentibus hordeum praeter has praebetur bubus autem pro temporibus anni pabula dispensantur ianuario mense singulis fresi et aqua macerati erui quaternos sextarios mixtos paleis dare conuenit uel lupini macerati modios uel cicerculae maceratae semodios et super haec adfatim paleas licet etiam si leguminum inopia est eluta et siccata uinacia quae de lora eximuntur cum paleis miscere nec du  bium quin ea longe melius cum suis folliculis ante quam eluantur praeberi possint nam et cibi et uini uires habent nitidumque et hilare et corpulentum pecus faciunt si grano abstinemus frondis aridae corbis pabulatorius modiorum uiginti sufficit uel foeni pondo triginta uel sine modo uiridis laurea iligneaque frondes et his si regionis uis permittit glans adicitur quae nisi ad satietatem datur scabiem parit potest etiam si prouentus uilitatem facit semodius fabae fresae prae            beri mense februario plerumque eadem sunt cibaria martio et aprili debet ad foeni pondus adici qua terra proscinditur sat erit autem pondo quadragena singulis dari ab idibus tamen mensis aprilis usque in idus iunias uiride pabulum  recte secatur potest etiam in kalendas iulias frigidioribus locis idem praestari a quo tempore in kalendas nouembris tota aestate et deinde autumno satientur fronde quae tamen non ante est utilis quam cum maturuit uel imbribus uel adsiduis roribus probaturque maxime ulmea post fraxinea et ab hoc populnea ultimae sunt ilignea et quernea et laurea sed eae post aestatem necessariae deficientibus ceteris possunt etiam folia ficulnea probe dari si sit ea copia aut stringere arbores expediat ilignea tamen uel melior est quernea sed eius generis quod spinas non habet nam id quidem ut iuniperus respuitur a pecore propter aculeos nouembri mense ac decembri per sementem quantum adpetit bos tantum praebendum est plerumque tamen sufficiunt singulis modi glandis et paleae ad satietatem datae uel lupini macerati modi uel erui aqua con  sparsi sextarii septem permixti paleis uel cicerculae similiter consparsae sextarii duodecim mixti paleis uel singulis modi uinaceorum si his ut supra dixi large paleae adiciantur uel si nil horum est per se foeni pondo quadraginta  uitia boum et medicinae sed non proderit cibo satiari pecora nisi omnis adhibetur diligentia ut salubri sint corpore uiresque conseruent quae utraque custodiuntur large dato per triduum medicamento quod conponitur pari pondere tritis capparis foliis ac mirti siluestris cupressique et cum aqua nocte una sub dio habetur idque quater anno fieri debet ultimis temporibus ueris aestatis autumni hiemis saepe etiam languor ac nausea discutitur si integrum gallinaceum crudum ouum ieiuni faucibus inseras  ac postero die spicas ulpici uel alii cum uino conteras et naribus infundas neque haec tantum remedia salubritatem faciunt multi largo sale miscent pabula quidam marrubium deterunt cum oleo et uino quidam porri fibras alii grana turis alii sabinam herbam rutamque pinsitam mero diluunt eaque medicamina potanda praebent multi caulibus uitis albae et ualuulis albis bubus medentur non nulli pellem serpentis obtritam cum uino miscent est etiam remedio cum dulci uino tritum serpullum est concisa et in aqua macerata scilla quae omnes praedictae potiones trium heminarum singulis diebus per triduum datae aluom purgant depulsisque uitiis recreant uires maxime tamen habetur salutaris amurga si tantundem  aquae misceas et ea pecus insuescat quae protinus dari non potest sed primo cibi adsperguntur deinde exigua portione medicatur aqua mox pari mensura mixta datur ad satietatem  nullo autem tempore et minime aestate utilius est boues in cursum concitari nam ea res aut aluum mouet aut frequenter febrem cauendum quoque est ne ad praesepia sus aut gallina perrepat nam haec quod desidet inmixtum pabulo bubus adfert necem sus aegra pestilentiam facere ualet quae cum in gregem incidit confestim mutandus est status caeli et mutanda regio est et in pluris partis distributo pecore longinquae regiones  petendae sunt atque ita segregandi sanis morbidi ne quis interueniat qui contagione ceteros labefactet itaque cum ablegabuntur in ea loca perducendi erunt quibus nullum inpascitur pecus ne aduentu suo etiam illi tabem adferant euincendi sunt autem quamuis pestiferi morbi et exquisitis remediis propulsandi tunc panacis et erungii radices faeniculi seminibus miscendae et cum fricti ac moliti tritici farina candenti aqua conspargendae eoque medicamine saliuandum aegrotum pecus tum paribus casiae murraeque et turis ponderibus ac tantundem sanguinis marinae testudinis miscetur potio cum uini ueteris sextariis tribus et ita per nares infunditur sed  ipsum medicamentum ponderis sescunciae diuisum portione aequa per triduum cum uino dedisse sat erit praesens etiam remedium cognouimus radiculae quam pastores consiliginem uocant ea marsis montibus plurima nascitur omnique pecori maxime est salutaris laeua manu effoditur ante solis ortum sic enim lecta maiorem uim creditur habere usus eius traditur talis aenea fibula pars auriculae latissima circumscribitur ita ut manante sanguine tamquam o litterae ductus appareat hoc et intrinsecus et ex superiore parte auriculae cum factum est media pars descripti orbiculi eadem fibula transuitur et facto foramini praedicta radicula inseritur quam cum recens plaga conprehendit ita continet ut elabi non possit in eam deinde auriculam omnis uis morbi pestilensque uirus elicitur donec ea pars quae fibula circumscripta est demortua excidat et minimae partis iactura caput conseruetur cornelius celsus  etiam uisci folia cum uino trita per nares infundere iubet haec facienda si gregatim pecora laborant illa deinceps si singula  uitia boum et medicinae cruditatis signa sunt crebri ructus ac uentris sonitus fastidia cibi neruorum intentio hebetes oculi propter quae bos neque ruminat neque lingua se deterget remedio erunt aquae calidae duo congi et mox triginta brassicae modicae caules cocti et ex aceto dati sed uno die abstinendum est alio cibo quidam clausum intra tectum continent ne pasci possit tum lentisci oleastrique cacuminum pondo quattuor et libram mellis una trita permiscent aquae congio quae nocte una sub dio habent atque ita faucibus infundunt deinde interposita hora macerati erui quattuor libras obiciunt aliaque  potione prohibent hoc per triduum fieri conuenit ut omnis causa languoris discutiatur nam si neglecta cruditas est et inflatio uentris et intestinorum maior dolor insequitur qui nec capere cibos sinit et gemitus exprimit locoque stare non patitur saepe decumbere et uolutari cogit caudamque crebrius agere manifestum remedium est proximam clunibus partem caudae uinculo uehementer obstringere uinique sextarium cum olei hemina faucibus infundere atque ita citatum per mille et quingentos passus agere si dolor permanet ungulas circumsecare et uncta manu per anum inserta fimum extrahere rursusque agere currentem si nec hoc profuit tres caprifici aridi conteruntur et cum dodrante aquae calidae dantur ubi nec haec medicina processit myrti siluestris foliorum duae librae leuigantur totidemque sextarii calidae aquae mixti per uas ligneum faucibus infunduntur atque ita sub cauda sanguis  emittitur qui cum satis profluxit inhibetur papyri ligamine tum concitate agitur pecus eo usque dum anhelet sunt et ante detractionem sanguinis illa remedia tribus heminis uini triens pinsiti alii permiscetur et post eam potionem currere cogitur uel salis sextans cum decem cepis conteritur et admixto melle decocto collyria inmittuntur aluo atque ita citatius bos agitur  uentris quoque et intestinorum dolor sedatur uisu nantium et maxime anatis quam si conspexit cui intestinum dolet celeriter tormento liberatur eadem anas maiore profectu mulos et equinum genus conspectu suo sanat sed interdum nulla prodest medicina sequiturque interaminum uitium quorum signum est cruenta et muccosa uentris proluuies re  medio sunt cupressini quindecim coni totidemque gallae et utrorumque ponderis uetustissimus caseus quibus in unum tunsis admiscentur austeri uini quattuor sextarii qui pari mensura per quadriduum dispensati dantur nec desint lentisci murtique et oleastri cacumina uiridis aluos corpus ac uires carpit operique inutilem reddit quae cum accident prohibendus erit bos potione per biduum primoque die cibo abstinendus sed mox cacumina oleastri et harundinis item bacae lentisci et murti dandae nec potestas aquae nisi quam parcissime facienda est sunt qui tenerarum lauri colium libram et aprotonum cepaticum pari portione deterant cum aquae  calidae duobus sextariis atque ita faucibus infundant eademque pabula ut supra diximus obiciant quidam uinaceorum duas libras torrefaciunt et ita conterunt cum totidem uini     austeri sextariis potandumque medicamentum praebent omni alio umore subtracto nec minus cacumina praedictarum arborum obiciunt quod si neque uentris erit citata proluuies neque intestinorum ac uentris dolor cibosque respuet et praegrauato capite saepius coniuerit lacrimaeque oculis et pituita nari profluent usque ad ossa frons media uratur auresque ferro descindantur sed uulnera facta igne dum sanescunt defricare uetere bubula urina conuenit at ferro rescissa melius pice et oleo curantur  solent etiam fastidia ciborum adferre uitiosa incrementa  linguae quas ranas ueterinarii uocant haec ferro reciduntur et sale cum alio pariter trito uulnera defricantur donec lacessita pituita profluat tum uino perluitur os et interposito unius horae spatio uirides herbae uel frondes dantur dum facta ulcera cicatrices ducant si neque ranae fuerint neque aluus citata et nihilo minus cibos non adpetet proderit alium pinsitum cum oleo per nares infundere uel sale et cunela defricare fauces uel eandem partem alio tunso et hallecula linire sed haec si solum fastidium est  febricitanti boui conuenit abstineri cibo uno die postero deinde exiguum sanguinem ieiuno sub cauda mitti atque interposita hora modicae magnitudinis coctos brassicae coliculos  triginta ex oleo et garo saliuati more demitti eamque escam per quinque dies ieiuno dari praeterea cacumina lentisci aut oleae uel tenerrimam quamque frondem ac pampinos uitis obici tum etiam spongea labra detergeri et aquam frigidam ter die praeberi potandam quae medicina sub tecto fieri debet nec ante sanitatem bos emitti signa febricitantis manantes lacrimae grauatum caput oculi conpressi fluuidum saliuis os longior et cum quodam inpedimento tractus spiritus interdum et cum gemitu  recens tussis optime saliuato farinae hordeaceae discutitur interdum magis prosunt gramina concisa et his ad  mixta fresa faba lentis quoque ualuulis exemptae et minute molitae miscentur aquae calidae sextarii duo factaque sorbitio per cornu infunditur ueterem tussim sanant duae librae hysopi macerati sextariis aquae tribus nam id medicamentum teritur et cum lentis minute ut dixi molitae sextariis quattuor more saliuati datur ac postea aqua hysopi per cornu infunditur porri etiam sucus cum oleo uel ipsa fibra cum hordeacea farina contrita remedium est eiusdem radices diligenter lotae et cum farre triticeo pinsitae ieiunoque datae uetustissimam tussim discutiunt facit idem pari mensura eruum sine ualuulis cum torrido hordeo molitum et saliuati more in fauces dimissum   suppuratio melius ferro rescinditur quam medicamento expressa deinde sanie sinus ipse qui eam continebat calida bubula urina eluitur atque ita linamentis pice liquida et oleo inbutis conligatur uel si conligari ea pars non potest lamina candente sebum caprinum aut bubulum instillatur quidam cum uitiosam partem inusserunt urina uetere humana eluunt atque ita aequis ponderibus incocta pice liquida cum uetere axungia linunt  sanguis demissus in pedes claudicationem adfert quae  cum accidit statim ungulam inspicito tactus autem feruorem demonstrat nec bos uitiatam partem uehementius premi patitur sed si sanguis adhuc supra ungulas in cruribus est frictione adsidua discutitur uel cum ea nihil profuit scarifatione emittitur at si iam in ungulis est inter duos ungues cultello leuiter aperitur et postea linamenta sale atque aceto inbuta adplicantur ac solea spartea pes induitur maximeque datur opera ne bos in aquam pedem mittat et ut sicce stabuletur hic idem sanguis nisi emissus fuerit famicem creabit qui si suppurauerit tarde percurabitur primum ferro circumcisus et expurgatus deinde pannis aceto et sale et oleo maden  tibus inculcatis mox axungia uetere et sebo hircino pari pondere decoctis ad sanitatem perducitur si sanguis in inferiore parte ungulae est extrema pars ipsius unguis ad uiuum resecatur et ita emittitur ac linamentis pes inuolutus spartea munitur mediam ungulam ab inferiore parte non expedit aperire nisi eo loco iam suppuratio facta est si dolore neruorum claudicat oleo et sale genua poplitesque et crura confricanda sunt donec sanetur si genua intumuerunt calido aceto fouenda sunt et lini semen aut milium detritum consparsumque aqua mulsea inponendum spongiae quoque feruenti aqua inbutae et ex  pressae litaeque melle recte genibus adplicantur ac fasceis circumdantur quod si tumori subest aliquis umor fermentum uel farina hordeacea ex passo aut aqua mulsa decocta inponitur et cum maturuit suppuratio rescinditur ferro eaque emissa ut supra docuimus linamentis curatur possunt etiam ut cornelius celsus praecepit lilii radix uel scilla cum sale uel sanguinalis herba quam poligonam graeci appellant uel marrubium ferro reclusa sanare fere autem omnis dolor corporis si sine uulnere est recens melius fomentis discutitur uetus uritur et supra ustum butyrum uel caprina instillatur adeps  scabies extenuatur trito alio defricta eodemque remedio curatur rabiosae canis uel lupi morsus qui tamen et ipse in  posito uulneri uetere salsamento aeque bene sanatur et ad scabiem praesentior alia medicina est cunila bubula et sulpur conteruntur admixtaque amurga cum oleo atque aceto incoquuntur deinde tepefactis scissum alumen tritum spargitur id medicamentum candente sole inlitum maxime prodest ulceribus gallae tritae remedio sunt nec minus sucus marrubii cum fuligine est et infesta pestis bubulo pecoricoriaginem rustici appellantcum pellis ita tergori adhaeret ut adprehensa manibus diduci a costis non possit ea res non aliter accidit quam si bos aut ex languore aliquo ad maciem perductus est aut sudans in opere faciendo refrixit aut si sub onere  pluuia madefactus est quae quoniam perniciosa sunt custodiendum est ut cum ab opere boues redierint adhuc aestuantes anhelantesque uino aspergantur et offae adipis faucibus eorum inserantur quod si praedictum uitium inhaeserit proderit decoquere laurum et ea calda fouere terga multoque oleo et uino confestim subigere ac per omnis partis adprehendere et adtrahere pellem idque optime fit sub dio sole feruente quidam flaces uino et adipi conmiscent eoque medicamento post fomenta praedicta utuntur  est etiam illa grauis pernicies cum pulmones exulcerantur inde tussis et macies et ad ultimum phtisis inuadit quae ne mortem adferant radix consiliginis ita ut supra docuimus perforatae auriculae inseritur et porri sucus instar heminae  pari olei mensurae miscetur et cum uini sextario potandus datur diebus conpluribus interdum et tumor palati cibos respuit crebrumque suspirium facit et hanc speciem praebet ut bouis os pendere uideatur ferro palatum prodest sauciare ut sanguis profluat et exemptum ualuolis eruum maceratum uiridemque frondem uel aliud molle pabulum dum sanetur praebere si in opere collum contuderit praesentissimum est remedium sanguis de aure emissus aut si id factum non erit herba quae uocatur auia cum sale trita et inposita si ceruix mota et deiecta est considerabimus in quam partem declinet et ex diuersa auricula sanguinem detrahemus ea porro uena quae in aure uidetur esse amplissima sarmento prius uerberatur deinde cum ad ictum intumuit cultello soluitur et postero die iterum ex eodem loco sanguis emittitur ac  biduo ab opere datur uacatio tertio deinde die leuis iniungitur labor et paulatim ad iusta perducitur quod si ceruix in neutram partem deiecta est mediaque intumuit ex utraque auricula sanguis emittitur qui cum intra triduum quam bos uitium cepit emissus non est intumescit collum neruique tenduntur et inde nata durities iugum non patitur tali uitio comperimus aptum esse medicamentum ex pice liquida et bubula medulla et hircino sebo et uetere axungia et uetere oleo aequis ponderibus conpositum atque incoctum hac conpositione sic utendum est cum disiungitur ab opere bos in ea piscina ex qua bibit tumor ceruicis aqua madefactus subigitur   praedictoque medicamento defricatur et inlinitur si ex toto propter ceruicis tumorem iugum recuset paucis diebus requies ab opere danda est tum ceruix aqua frigida defricanda et spuma argenti inlinenda est celsus quidem tumenti ceruici  herbam quae uocatur auia ut supra dixi contundi et inponi iubet clauorum qui fere ceruicem infestant minor molestia est nam facile sanantur oleo per ardentem lucernam instillato potior est tamen ratio custodiendi ne nascantur neue colla caluescant quae non aliter glabra fiunt nisi cum sudore aut pluuia ceruix in opere madefacta est itaque cum id accidit ueteri latericio trito prius quam diiungantur colla conspargi oportet et deinde cum adsiccuerint subinde oleo inbui  si talum aut ungulam uomere laeserit picem duram et axungiam cum sulpure lana sucida inuoluito et candente ferro supra uulnus inurito quod idem remedium optime facit exempta stirpe si forte surculum calcauerit aut acuta testa uel  lapide ungulam pertuderit quae tamen si altius uulnerata est latius ferro circumciditur et ita inuritur ut supra praecepi deinde spartea calceata per triduum suffuso aceto curatur item si uomere crus sauciarit marina lactuca quam graeci tithymallum uocant admixto sale inponitur subtriti pedes eluuntur calefacta bubula urina deinde fasce sarmentorum incenso cum iam ignis in fauillam recidit feruenti cineri bos cogitur insistere ac pice liquida cum oleo uel axungia cornua eius linuntur minus tamen claudicabunt armenta si opere disiunctis multa frigida lauentur pedes et deinde suffragines coronaeque ac discrimen ipsum quo diuisa est bouis ungula uetere axungia defricentur   saepe etiam uel grauitate longioris itineris uel cum in proscindendo aut duriori solo aut obuiae radici obluctatur conuellit armos quod cum accidit e prioribus cruribus sanguis mittendus est si dextrum armum laesit in sinistro si laeuum in dextro si uehementius utrumque uitiauit item in posterioribus cruribus uenae soluentur praefractis cornibus linteola sale atque aceto et oleo inbuta superponuntur ligatisque per triduum eadem infunduntur quarto demum axungia pari pondere cum pice liquida et cortice pineo leuigata inponitur et ad ultimum cum iam cicatricem ducunt fuligo infricatur solent etiam neglecta ulcera scatere uermibus qui si mane perfunduntur aqua frigida rigore contracti decidunt uel si hac ratione non possunt eximi marrubium aut porrum conteritur et admixto sale inponitur id celerrime necat praedicta animalia sed expurgatis ulceribus confestim adhibenda sunt  linamenta cum pice et oleo uetereque axungia et extra uulnera eodem medicamento circumlinenda ne infestentur a muscis quae ubi ulceribus insederunt uermes creant  est etiam mortiferus serpentis ictus est et minorum animalium noxium uirus nam et uipera et caecilia saepe cum in pascuo bos inprouide supercubuit lacessita onere morsum inprimit musque araneus quem graeci mugalhn appellant quamuis exiguis dentibus non exiguam pestem molitur uenena uiperae depellit super scarifationem ferro factam herba quam uocant personatia trita et cum sale inposita plus etiam eiusdem radix contusa prodest uel si montanum trifo  lium inuenitur quod fragosis locis efficacissimum nascitur odoris grauis neque absimilis bituminiet idcirco graeci eam asfalteion appellant nostri autem propter figuram uocant acutum trifolium nam longis et hirsutis foliis uiret caulemque robustiorem facit quam pratensehuius herbae sucus uino mixtus infunditur faucibus atque ipsa folia cum sale trita malagmatis uice cedunt uel si hanc herbam uiridem tempus anni negat semina eius collecta et leuigata cum uino dantur potanda radicesque cum suo caule tritae atque hordeaceae farinae et sali commixtae ex aqua mulsa scarifationi superponuntur est etiam praesens remedium si conteras fraxini tenera cacumina quinque librarum cum totidem uini et duo  bus sextariis olei expressumque sucum faucibus infundas itemque cacumina eiusdem arboris cum sale trita laesae parti superponas caeciliae morsus tumorem suppurationemque molitur idem facit etiam muris aranei sed illius sanatur noxa fibula aenea si locum laesum conpungas cretaque cimolia ex aceto linas mus perniciem quam intulit suo corpore luit nam animal ipsum oleo mersum necatur et cum inputruit conteritur eoque medicamine quandoque morsus muris aranei linitur uel si id non adest tumorque ostendit iniuriam dentium cuminum conteritur eoque adicitur exiguum picis liquidae et axungiae ut lentorem malagmatis habeat id inpositum perniciem commouet uel si antequam tumor discutere  tur in suppurationem conuertit optimum est ignea lamina conlectionem resecare et quicquid uitiosi est inurere atque ita liquida pice cum oleo linire solet etiam ipsum animal uiuum creta figulari circumdari quae cum siccata est collo bouum suspenditur ea res innoxium pecus a morsu muris aranei praebet oculorum uitia plerumque melle sanantur nam siue intumuerunt aqua mulsa triticea farina conspargitur et inponitur siue album in oculo est montanus sal hispanus uel ammoniacus uel etiam cappadocus minute tritus et inmixtus melli uitium extenuat facit idem trita sepiae testa et per fistulam ter die oculo inspirata facit et radix quam graeci silfion uocant uulgus autem nostra consuetudine laserpi  tium appellat huius quantocumque ponderi decem partes salis ammoniaci adiciuntur eaque pariter trita oculo similiter infunduntur uel eadem radix tunsa et cum oleo lentisci inuncta uitium expurgat epiphoram subprimit polenta consparsa mulsa aqua et in supercilia genasque inposita pastinacae quoque agrestis semina et sucus armoraceae cum melle conleuata oculorum sedant dolorem sed quotiensque mel aliusue sucus remediis adhibetur circumlinendus erit oculus pice liquida cum oleo ne a muscis infestetur nam et ad dulcedinem et ad odorem mellis aliorumque medicamentorum non eae solae sed et apes aduolant  magnam etiam perniciem saepe adfert hirudo hausta cum  aqua ea adhaerens faucibus sanguinem ducit et incremento suo transitum cibis praecludit si tam difficili loco est ut manu detrahi non possit fistulam uel arundinem inserito et ita calidum oleum infundito nam eo contactum animal confestim decidit potest etiam per fistulam deusti cimicis odor inmitti qui ubi superpositus igni fumum emisit conceptum nidorem fistula usque ad hirudinem perfert isque nidor depellet haerentem si tamen uel stomachum uel intestinum tenet calido aceto per cornu infuso necatur has medicinas quamuis bubus adhibendas praeceperim posse tamen ex is plurima etiam omni maiori pecori conuenire nihil dubium est  sed et machina fabricanda est qua clausa iumenta bouesque curentur ut et propior accessus ad pecudem medentibus  sit nec in ipsa curatione quadripes reluctando remedia respuat est autem talis machinae forma roboreis axibus conpingitur solum quod habet in longitudinem pedes nouem et in latitudinem pars prior dipundium semissem pars posterior quattuor pedes huic solo septenum pedum stipites recti ab utroque latere quaterni adplicantur ii autem in ipsis quattuor angulis adfixi sunt omnesque transuersis sex temonibus quasi uacerrae inter se ligantur ita ut a posteriore parte quae latior est uelut in caueam quadripes possit induci nec exire alia parte prohibentibus aduersis axiculis primis autem duobus statuminibus inponitur firmum iugum ad quod iumenta capistrantur uel boum cornua religantur ubi potest etiam numella fabricari ut inserto capite descendentibus per foramina  regulis ceruix catenetur ceterum corpus laqueatum et distentum temonibus obligatur inmotumque medentis arbitrio est expositum haec ipsa machina communis erit omnium maiorum quadripedum  de tauris et uaccis quoniam de bubus satis praecepimus opportune de tauris uaccisque dicemus tauros maxime membris amplissimis moribus placidis media aetate probandos censeo cetera fere                eadem omnia in his obseruabimus quae in bubus eligendis neque enim alio distat bonus taurus a castrato nisi quod huic torua facies est uegetior aspectus breuiora cornua torosior ceruix et ita uasta ut sit maxima portio corporis uenter paullo subtruncior qui magis rectus et ad ineundas feminas habilis sit   uaccae quoque probantur altissimae formae longaeque maximis uteris frontibus latissimis oculis nigris et patentissimis cornibus uenustis ac leuibus et nigrantibus pilosis auribus conpressis malis palearibus et caudis amplissimis ungulis modicis cruribus paruis cetera quoque fere eadem in feminis quae et in maribus desiderantur et praecipue ut sint nouellae quoniam cum excesserunt annos decem fetibus inutiles sunt rursus minores bimis iniri non oportet si ante tamen conceperint partum earum remoueri placet ac per triduum ne laborent ubera exprimi postea mulctra prohiberi  sed et curandum est omnibus annis aeque atque in reliquis gregibus pecoris ut dilectus habeatur nam enisae et uetustae quod gignere desierunt summouendae sunt et uti  que taurae quae locum fecundarum occupant ablegandae uel aratro domandae quoniam laboris et operis non minus quam iuuenci propter uteri sterilitatem patientes sunt eius modi armentum maritima et aprica hiberna desiderat aestate autem opacissima nemorum et montium elata magis quam plana pascua nam melius nemoribus herbidis et frutectis et carectis pascitur quoniam siccis ac lapidosis locis durantur ungulae nec tam fluuios riuosque desiderat quam lacus manu factos quoniam et fluuialis aqua quae fere frigidior est partum abigit et caelestis iucundior est omnis tamen externi frigoris tolerantior equino armento uacca est ideoque facile sub dio hibernat   sed laxo spatio consepta facienda sunt ne in angustiis conceptum altera alterius elidat et ut inualida fortioris ictus effugiat stabula sunt optima saxo aut glarea strata non incommoda tamen etiam sabulosa illa quod imbres respuant haec quod celeriter exsorbent transmittuntque sed utraque deuexa sint ut umorem effundant spectentque ad meridiem ut facile siccentur et frigidis uentis non sint obnoxia leuis autem cura pascui est nam ut laetior herba consurgat fere ultimo tempore aestatis incenditur ea res et teneriora pabula recreat incensis sentibus duris et fruticem surrecturum in altitudinem conpescit ipsis uero corporibus adfert salubritatem iuxta conseptum saxis et canalibus sal superiectus ad quem saturae pabulo libenter recurrunt cum pastorali signo quasi receptui canitur nam id quoque semper crepusculo fieri debet ut ad sonum bucinae pecus si quod in siluis substiterit septa repetere consuescat hic enim recognosci grex poterit numerusque constare si uelut ex militari disciplina intra  stabularii castra manserint sed non eadem in tauros exercentur imperia qui freti uiribus per nemora uagantur liberosque egressus et reditus habent nec reuocantur nisi ad coetus feminarum  ex is qui quadrimis minores sunt maioresque quam duodecim annorum prohibentur admissura illi quoniam quasi puerili aetate seminandis armentis parum habentur idonei hi quoniam senio sunt effeti mense iulio feminae maribus plerumque permittendae ut eo tempore conceptos proximo uere adultis iam pabulis edant nam decem mensibus uentrem perferunt neque ex imperio magistri sed sua sponte marem patiuntur atque in id fere quod dixi tempus naturalia congruunt desideria quoniam satietate uerni pabuli pecudes exhilaratae lasciuiunt in uenerem quam si aut femina recusat aut non  adpetit taurus eadem ratione qua fastidientibus equis mox praecipiemus elicitur cupiditas odore genitalium admoto naribus sed et pabulum circa tempus admissurae subtrahitur feminis ne steriles reddat nimia corporis obesitas et tauris adicitur quo fortius ineant unumque marem quindecim uaccis sufficere abunde est qui ubi iuuencam superuenit certis signis conprendere licet quem sexum generauerit quoniam si parte dextra desiluit marem seminasse manifestum est si laeua feminam id tamen uerum esse non aliter apparet quam ubi post unum coitum forda non admittit taurum quod et ipsum raro accidit nam quamuis plena fetu non expletur libidine adeo ultra naturae terminos etiam in pecudibus plurimum pollent blandae uoluptatis inlecebrae sed non dubium est ubi pabuli sit laetitia posse omnibus annis partum educari at ubi penuria est alternis submitti quod maxime in operariis uaccis fieri placet ut et uituli  annui temporis spatio lacte satientur nec forda simul operis et uteri grauetur onere quae cum partum edidit nisi cibis fulta est quamuis bona nutrix labore fatigata nato subtrahit alimentum itaque et fetae cytisus uiridis et torrefactum hordeum maceratumque eruum praebetur et tener uitulus torrido molitoque milio et permixto lacte saliuatur melius etiam in hos usus altinae uaccae probantur quas eius regionis incolae ceuas appellant eae sunt humilis staturae lactis abundantes propter quod remotis earum fetibus generosum pecus alienis educatur uberibus uel si hoc praesidium non adest faba fresa et uinum recte tolerat idque praecipue in magnis gregibus fieri oportet  solent autem uitulis nocere lumbrici qui fere nascuntur  cruditatibus itaque moderandum est ut bene concoquant aut si iam tali uitio laborant lupini semicrudi conteruntur et offae saliuati more faucibus ingeruntur potest etiam cum arida fico et eruo conteri herba santonica et formata in offam sicut saliuatum dimitti facit idem axungiae pars una tribus partibus hysopi permixta marrubii quoque sucus et porri ualet eius modi necare animalia  de castratione boum castrare uitulos mago censet dum adhuc teneri sunt neque id ferro facere sed fissa ferula conprimere testiculos et paulatim confringere idque optimum genus castrationum putat quod adhibetur aetati tenerae sine uulnere nam ubi iam induruit melius bimus quam anniculus castratur idque facere uere uel autumno luna decrescente praecipit uitulumque ad machinam deligare deinde prius quam ferrum admoueas duabus angustis ligneis regulis ueluti forcipibus adprehen  dere et ipsos neruos quos graeci kremasthras ab eo appellant quod ex illis genitales partes dependent conprehensos deinde testis ferro resecare et expressos ita recidere ut extrema pars eorum adhaerens praedictis neruis relinquatur nam hoc modo nec eruptione sanguinis periclitatur iuuencus nec in totum effeminatur adempta omni uirilitate formamque seruat maris cum generandi uim deposuit quam tamen ipsam non protinus amittit nam si patiaris eum a recenti curatione feminam inire constat ex eo posse generari sed minime id permittendum ne profluuio sanguinis intereat uerum uulnera eius sarmenticio cinere cum argenti spuma linenda sunt abstinendusque eo die ab umore et exiguo cibo alendus sequenti triduo uelut aeger cacuminibus arborum et desecto uiridi pabulo oblectandus prohibendusque multa potione placet etiam pice liquida et cinere cum exiguo oleo ulcera ipsa post triduum linire quo et celerius cicatricem ducant nec a muscis infestentur hactenus de bubus dixisse abunde est   de equis quibus cordi est educatio generis equini maxime conuenit prouidere actorem industrium et pabuli copiam quae utraque uel mediocria possunt aliis pecoribus adhiberi summam sedulitatem et largam satietatem desiderat equitium quod ipsum tripartito diuiditur est enim generosa materies quae circo sacrisque certaminibus equos praebet est mularis quae pretio fetus sui comparatur generoso est et uulgaris quae mediocres feminas maresque progenerat ut quaeque est praestantior ita ubere campo pascitur gregibus autem spatiosa et palustria nec montana pascua eligenda sunt rigua nec umquam siccanea uacua magis quam stirpibus inpedita frequenter mollibus potius quam proceris herbis abundantia uulgaribus equis passim maribus ac feminis pasci permittitur                                     nec admissurae certa tempora seruantur generosis circa uernum aequinoctium mares iniungentur ut eodem tempore quo  conceperint iam laetis et herbidis campis post annum paruo cum labore fetum educent nam mense duodecimo partum edunt maxime itaque curandum est praedicto tempore anni ut tam feminis quam admissariis desiderantibus coeundi fiat potestas quoniam id praecipue armentum si prohibeas libidinis exstimulatur furiis unde etiam ueneno inditum est nomen ippomanes quod equinae cupidini similem mortalibus amorem accendit nec dubium quin aliquot regionibus tanto flagrent ardore coeundi feminae ut etiam si marem non habeant adsidua et nimia cupiditate figurando sibi ipsae uenerem cohortalium more auium uento concipiant neque enim poeta licentius dicit scilicet ante omnis furor est insignis equarum  illas ducit amor trans gargara transque sonantem ascanium superant montis et flumina tranant continuoque auidis ubi subdita flamma medullis uere magis quia uere calor redit ossibus illae ore omnes uersae ad zephirum stant rupibus altis exceptantque leuis auras et saepe sine ullis coniugiis uento grauidaemirabile dictu     cum sit notissimum etiam sacro monte hispaniae qui procurrit in occidentem iuxta oceanum frequenter equas sine coitu uentrem pertulisse fetumque educasse qui tamen est inutilis quod triennii prius quam adolescat morte absumitur quare ut dixi dabimus operam ne circa aequinoctium uernum equae desideriis naturalibus angantur equos autem pre  tiosos reliquo tempore anni remouere oportet a feminis ne aut cum uolent ineant aut si id facere prohibentur cupidine sollicitati inde noxam contrahant itaque uel in longinqua pascua marem placet ablegari uel ad praesepia contineri eoque tempore quo uocatur a feminis roborandus est largo cibo et adpropinquante uere hordeo eruoque saginandus ut ueneri supersit quantoque fortior inierit firmiora semina praebeat futurae stirpi quidam etiam praecipiunt eodem ritu quo mulas admissarium saginare ut hac sagina hilaris pluribus feminis sufficiat uerum tamen nec minus quam quindecim nec rursus plures quam uiginti unus debet inplere isque admissurae post trimatum usque in annos uiginti plerumque idoneus est quod si admissarius iners in uenerem est odore proritatur detersis spongia feminae locis et admota naribus  equi rursus si qua marem non patitur detrita scilla naturalia eius linuntur quae res accendit libidinem non numquam ignobilis quoque uulgaris elicit cupidinem coeundi nam ubi admotus fere temptauit obsequium feminae abducitur et iam patientiori generosior equus inponitur inde maior praegnatibus adhibenda cura est largoque pascuo firmandae quod si frigore hiemis herbae defecerint tecto contineantur ac neque opere neque cursu exerceantur nec frigori committantur nec in angusto clauso ne aliae aliarum conceptus elidant nam haec omnia incommoda fetum abigunt quod si tamen aut partu aut abortu equa laborauit remedio erit felicula trita et aqua tepida permixta ac data per cornu sin autem prospere cessit minime manu contingendus pullus erit nam laeditur etiam leuissimo contactu tanta cura adhibebitur ut et amplo et calido loco cum matre uersetur ne aut frigus adhuc infirmo noceat aut mater in angustiis eum obterat paulatim deinde producendus erit prouidendumque ne stercore ungulas adurat mox cum firmior  fuerit in eadem pascua in quibus mater est dimittendus ne desiderio partus sui laboret equa nam id praecipue genus pecudis amore natorum nisi fiat potestas noxam trahit uulgari feminae sollemne est omnibus annis parere generosam conuenit alternis continere quo firmior pullus lacte materno laboribus certaminum praeparetur  marem putant minorem trimo non esse idoneum admissurae posse uero usque in uigesimum annum progenerare feminam bimam recte concipere ut post tertium annum enixa fetum educet eandemque post decimum non esse utilem quod ex annosa matre tarda sit atque iners proles quae siue ut femina siue ut masculus concipiatur nostri arbitrii fore democritus adfirmat qui praecepit ut cum progenerari marem uelimus sinistrum testiculum admissarii lineo funiculo alioue quolibet obligemus cum feminam dextrum idemque in omnibus pene pecudibus faciendum censet  cum uero natus est pullus confestim licet indolem aesti  mare si hilaris si intrepidus si neque conspectu nouae rei neque auditu terretur si ante gregem procurrit si lasciuia et alacritate interdum et cursu certaminis aequalis exsuperat si fossam sine cunctatione transilit pontem flumenque transcendit haec erunt honesti animi documenta corporis uero forma constabit exiguo capite nigris oculis naribus apertis breuibus auriculis et adrectis ceruice molli lataque nec longa densa iuba et per dextram partem profusa lato et musculorum toris numeroso pectore grandibus armis et rectis lateribus inflexis spina duplici uentre substricto testibus paribus et exiguis latis lumbis et subsidentibus cauda longa et setosa crispaque mollibus atque altis rectisque cruribus tereti genu paruoque neque introrsus spectanti rotundis clunibus feminibus torosis ac numerosis duris  ungulis et altis et concauis rotundisque quibus coronae mediocres superpositae sunt sitque sic uniuersum corpus conpositum ut sit grande sublime erectum ab aspectu quoque agile et ex longo quantum figura permittit rotundum mores autem laudantur qui sunt ex placido concitati et ex concitato mitissimi nam hi et ad obsequia repperiuntur habiles et ad certamina laboremque promptissimi bimus equus ad usum domesticum recte domatur certaminibus autem expleto triennio sic ut tamen post quartum demum annum labori committatur annorum notae cum corpore mutantur nam dum bimus et sex mensum est medii dentes superiores et inferiores cadunt cum quartum annum agit his qui canini appellantur deiectis alios adfert intra sextum deinde annum molares superiores et inferiores cadunt sexto anno quos primos  mutauit exaequat septimo omnes explentur aequaliter et ex eo cauatos gerit nec postea quot annorum sit manifesto conprehendi potest decimo tamen anno tempora cauari incipiunt et supercilia non numquam canescere et dentes prominere haec quae ad animum et mores corpusque et aetatem pertinent dixisse satis habeo nunc sequitur curam recte et minus ualentium demonstrare  de medicinis equorum si sanis est macies celerius torrefacto tritico quam hordeo reficitur sed et uini potio danda est ac deinde paulatim eius modi cibi subtrahendi inmixtis hordeo et furfuribus dum consuescat faba et puro hordeo ali nec minus cotidie corpora pecudum quam hominum defricanda sunt ac saepe plus prodest pressa manu subegisse terga equi quam si largissime cibos praebeas paleae uero equis stantibus substernendae  multum autem refert robur corporis ac pedum conseruare quod utrumque custodiemus si idoneis temporibus ad praesepia ad aquam ad exercitationem pecus duxerimus curaeque fuerit ut stabulentur sicco loco ne umore madescant ungulae quod facile euitabimus si aut stabula roboreis axibus constrata aut diligenter subinde emundata fuerit humus et paleae superiactae plerumque iumenta morbos concipiunt lassitudine et aestu non numquam et frigore et cum suo tempore urinam non fecerint uel si sudant et a concitatione confestim biberint uel si cum diu steterint subito ad cursum exstimulata sunt lassitudini quies remedio est ita ut in fauces oleum uel adeps  uino mixta infundatur frigori fomenta adhibentur et calefacto oleo lumbi rigantur caputque et spina tepenti adipe uel uncto liniuntur si urinam non facit eadem fere remedia sunt nam oleum inmixtum uino supra ilia et renes infunditur et si hoc parum profuit melle decocto ac sale collyrium tenue inditur foramini quo manat urina uel musca uiua uel turis mica uel e           bitumine collyrium inseritur naturalibus haec eadem remedia adhibebuntur si genitalia deusserint capitis dolorem indicant lacrimae quae profluunt auresque flaccidae et tota  ceruix cum capite adgrauata et in terram submissa tum rescinditur uena quae sub oculo est et os calida fouetur ciboque abstinetur primo die inde postero autem potio ieiuno tepidae aquae praebetur ac uiride gramen tum uetus faenum uel molle stramentum substernitur crepusculoque aqua iterum datur paruumque hordei cum uicialibus ut per exiguas portiones cibi ad iusta perducatur si equo maxillae dolent calido aceto fouendae et axungia uetere confricandae sunt eademque medicina tumentibus adhibenda est si armos laeserit aut sanguinem demiserit medio fere in utroque crure uenae soluantur et turis polline cum eo qui profluit sanguine  inmixto armi linantur et ne plus iusto exanimetur stercus ipsius iumenti fluentibus uenis admotum fasceis obligetur postero quoque die ex isdem locis sanguis detrahatur et eodem modo curetur hordeoque abstineatur exiguo faeno dato post triduum deinde usque in diem sextum porri sucus instar trium cyathorum mixtus cum olei hemina faucibus per cornu infundatur post sextum diem lente ingredi cogatur et cum ambulauerit in piscinam dimitti eum conueniet ita ut natet sic paulatim firmioribus cibis adhibitis ad iusta perducetur at si bilis molesta iumento est uenter intumescit nec emittit uentos manus uncta inseritur aluo et obsessi naturales exitus  adaperiuntur exemptoque stercore postea cunila bubula et herba pedicularis cum sale tritae decocto melli miscentur atque ita facta collyria subiciuntur quae uentrem mouent bilemque omnem deducunt quidam murrae tritae quadrantem cum hemina uini faucibus infundunt et anum liquida pice oblinunt alii marina aqua lauant aluum alii recente muria solent etiam uermes atque lumbrici nocere intestinis quorum signa sunt si iumenta cum dolore crebro uolutantur si admouent caput utero si caudam saepius iactant praesens medicina est ita ut supra scriptum est inserere manum et  fimum eximere deinde aluom marina aqua uel muria dura lauare postea radicem capparis tritam cum sextario aceti faucibus infundere nam hoc modo praedicta intereunt animalia  omni autem inbecillo pecori alte substernendum est quo mollius cubet recens tussis celeriter sanatur pinsita lente et ualuulis separata minuteque molita quae cum ita facta sunt sextarius aquae calidae in eandem mensuram lentis miscetur et faucibus infunditur similisque medicina triduo adhibetur ac uiridibus herbis cacuminibusque arborum recreatur aegrotum pecus uetus autem tussis discutitur porri suco trium cyathorum cum olei hemina conpluribus diebus faucibus infuso isdemque ut supra monuimus cibis praebitis  inpetigines et quicquid scabiei est aceto et alumine defricantur non numquam si permanent paribus ponderibus mixtis nitro et scisso alumine cum aceto linuntur papulae feruentissimo sole usque eo strigile raduntur quoad eliciatur sanguis tum ex aequo miscentur radices agrestis hederae sulpurque et pix liquida cum alumine eo medicamine praedicta uitia curantur  intertrigo bis die subluitur aqua calida mox decocto ac trito sale cum adipe defricatur dum sanguis emanet scabies mortifera huic quadripedi est nisi celeriter succurritur quae  si leuis est inter initia candenti sub sole uel cedro uel oleo lentisci linitur uel urticae semine et oleo detritis uel unguine ceti quod in lacibus sallitus thynnus remittit praecipue tamen huic noxae salutaris est adeps marini uituli sed si iam inueterauit uehementioribus opus est remediis propter quod bitumen et sulpur et ueratrum pici liquidae axungiaeque ueteri mixta pari pondere incocuntur atque ea conpositione curantur ita ut prius scabies ferro erasa perluatur urina saepe etiam scalpello usque ad uiuom resecare et amputare scabiem profuit atque ita factis ulceribus mederi liquida pice atque  oleo quae et purgant et replent uulnera quae cum expleta sunt ut celerius cicatricem et pilum ducant maxime proderit fuligo ex aeno ulceri infricata  muscas quoque uulnera infestantis submouebimus pice et oleo uel unguine infusis cetera ulcera erui farina recte curantur cicatrices oculorum ieiuna saliua et sale defricatae extenuantur uel cum fossili sale trita sepiae testa uel semine agrestis pastinacae pinsito et per linteum super oculos expresso omnisque dolor oculorum inunctione suci plantaginis cum melle  acapno uel si id non est utique thymino celeriter leuatur non numquam etiam per nares profluuium sanguinis periculum adtulit idque repressum est infuso naribus uiridis coriandri suco  interdum et fastidio ciborum languescit pecus eius remedium est genus seminis quod git appellatur cuius duo cyathi triti diluuntur olei cyathis tribus et uini sextario atque ita faucibus infunduntur sed et nausea discutitur si caput alii tritum cum uini hemina saepius potandum praebeas suppuratio melius ignea lammina quam frigido ferramento  reseratur et expressa postea linamentis curatur est etiam illa pestifera labes ut intra paucos dies equae subita macie et deinde morte corripiantur quod cum accidit quaternos sextarios gari singulis per nares infundere utile est si minoris formae sunt nam si maioris etiam congios ea res omnem pituitam per nares elicit et pecudem expurgat  rara quidem sed et haec equarum nota rabies ut cum in aqua imaginem suam uiderint amore inani capiantur et per hunc oblitae pabuli tabe cupidinis intereant eius uerae rabiei signa sunt cum per pascua ueluti exstimulatae concursant subinde circumspicientes requirere ac desiderare aliquid uidentur mentis error discutitur si decidas inaequaliter comas  equae et eam deducas ad aquam tum demum speculata deformitatem suam pristinae imaginis abolet memoriam haec de uniuerso equarum genere satis dicta sunt illa proprie praecipienda sunt is quibus mularum greges curae est submittere  de mulis in educando genere mularum antiquissimum est diligenter exquirere atque explorare parentem futurae prolis feminam et marem quorum alter si non est idoneus labat etiam quod ex duobus fingitur equam conuenit quadrimam usque in annos decem amplissimae atque pulcherrimae formae membris fortibus patientissimam laboris eligere ut discordantem utero suo generis alieni stirpem insitam facile recipiat ac perferat et ad fetum non solum corporis bona sed ingenii conferat nam cum difficulter iniecta genitalibus locis animentur semina tum etiam concepta diutius in partum adolescunt  atque peracto anno mense tertio decimo uix eduntur natisque inhaeret plus socordiae paternae quam uigoris materni uerum tamen equae dictos ut in usus minore cura reperiuntur maior est labor eligendi maris quoniam saepe iudicium probantis frustratur experimentum multi admissarii specie tenus mirabiles pessimam subolem forma uel sexu progenerantnam siue parui corporis feminas fingunt siue etiam speciosi plures mares quam feminas reditum patris familiae minuuntat quidam contempti ab aspectu pretiosissimorum seminum feraces sunt non numquam aliquis generositatem suam natis exhibet sed hebes in uoluptate rarissime sollicitatur ad uenerem huius sensum magistri lacessunt subadmota generis eiusdem femina quoniam similia similibus familiariora fecit natura itaque obiectu asinae cum superiectum eblanditi  sunt uelut incensum et occaecatum cupidine subtracta quam petierat fastiditae inponunt equae  est et alterum genus admissarii furentis in libidinem quod nisi astu inhibetur adfert gregi perniciem nam et saepe uinculis adruptis grauidas inquietat et cum admittitur ceruicibus dorsisque feminarum inprimit morsus quod ne faciat paulisper ad molam iunctus amoris saeuitiam labore temperat et sic ueneri modestior adhibetur nec tamen aliter admittendus est etiam clementioris libidinis quoniam multum refert naturaliter sopitum pecudis ingenium modica exercitatione                   concuti atque excitari uegetioremque factum marem feminae iniungi ut tacita quadam ui semina ipsa principiis agilioribus figurentur mula autem non solum ex equa et asino sed et asina et equo itemque onagro et equa generatur quidam uero non dissimulandi auctores ut marcus uarro et ante eum diony  sius ac mago prodiderunt mularum fetus regionibus africae adeo non prodigiosos haberi ut tam familiares sint incolis partus earum quam sunt nobis equarum neque tamen ullum est in hoc pecore aut animo aut forma praestantius quam quod seminauit asinus quamuis possit huic aliquatenus conparari quod progenerat onager nisi et indomitum et seruitio contumax siluestris mores strigosumque patris praefert habitum itaque eius modi admissarius nepotibus magis quam filiis utilior est nam ubi asina et onagro natus admittitur equae per gradus infracta feritate quicquid ex eo prouenit paternam formam et modestiam fortitudinem celeritatemque auitam refert qui ex equo et asina concepti generantur quamuis a patre nomen traxerint quod hinni uocantur matri per omnia magis similes sunt itaque commodissimum est asinum destinare mularum generi seminando cuius ut dixi species experimento est speciosior uerum tamen ab aspectu non  aliter probari debet quam ut sit amplissimi corporis ceruice ualida robustis ac latis costis pectore musculuso et uasto feminibus lacertosis cruribus conpactis coloris nigri uel macilis nam murinus cum sit in asino uulgaris tum etiam non optume respondet in mula neque nos uniuersa quadripedis species decipiat si qualem probamus conspicimus nam quem ad modum arietum quae sunt in linguis et palatis maculae plerumque in uelleribus agnorum deprehenduntur ita si discolores pilos asinus in palpebris aut auribus gerit subolem quoque frequenter facit diuersi coloris qui et ipse etiam si diligentissime in admissario exploratus est saepe tamen domini spem decipit nam interdum etiam citra praedicta signa dissimiles sui mulas fingit quod accidere non aliter reor quam ut auitus color primordiis seminum mixtus reddatur nepotibus igitur qualem descripsi asellum cum est protinus genitus oporteat matri statim subtrahi et ignoranti equae subici ea optime tenebris fallitur nam cum obscuro loco partu eius amoto  praedictus pullus subiectus est quasi ex ea natus alitur cui deinde cum decem diebus insueuit equa semper postea desideranti praebet ubera sic nutritus admissarius equas diligere condiscit interdum etiam quamuis materno lacte sit educatus potest a tenero conuersatus equis familiariter earum consuetudinem adpetere sed ei non oportet minori quam trimo inire permitti atque id ipsum si concedatur uere fieri conueniet cum et desecto uiridi pabulo et largo hordeo firmandus non numquam etiam saliuandus erit nec tamen temere feminae committetur nam nisi prius ea marem cognouit adsilientem admissarium calcibus proturbat et iniuria depulsum etiam ceteris equis reddit inimicum id ne fiat degener ac uulgaris asellus admouetur qui sollicitet obsequia feminae neque is tamen inire sinitur sed si iam est equa ueneris patiens confestim abacto uiliore pretioso mari subigitur locus est ad hos usus  exstructusmachinam uocant rustici duos parietes aduerso cliuolo inaedificatos qui angusto interuallo sic inter se distant ne femina conluctari aut admissario ascendenti auertere se possit aditus est ex utraque parte sed ab inferiore clatris munitus ad quae capistrata in imo cliuo constituitur equa ut et prona melius ineuntis semina recipiat et facilem sui tergoris ascensum ab editiore parte minori quadripedi praebeat quae cum ex asino conceptum edidit partum sequenti anno uacua nutrit id enim utilius est quam quod quidam faciunt ut et fetam nihilo minus admisso equo inpleant annicula mula recte a matre repellitur et amota montibus aut feris locis pascitur ut ungulas duret sitque post modum longis itineribus habilis nam clitellis aptior mulus illa quidem agilior sed uterque sexus et uiam recte graditur et terram commode proscindit nisi si pretium quadripedis rationem rustici onerat aut campus graui gleba robora boum deposcit   medicinae mularum medicinas huius pecoris plerumque iam in aliis generibus edocui propria tamen quaedam uitia mularum non omittam quorum remedia subscripsi equienti mulae cruda brassica datur suspiriosae sanguis detrahitur et cum sextario uini atque olei turis semuncia marrubii sucus instar heminae mixtus infunditur suffraginosae hordeacia farina inponitur mox suppuratio ferro reclusa linamentis curatur uel gari optimi sextarius cum libra olei per narem sinistram dimittitur admisceturque huic medicamini trium uel quattuor ouorum albus liquor separatis uitellis flemina secari et interdum inuri solent sanguis demissus in pedes ita ut in equis emittitur uel si est herba quam ueratrum uocant rustici pro pabulo cedit  est et uoskuamos cuius semen detritum et cum uino datum praedicto uitio medetur macies et languor submouetur saepius data potione quae recipit semunciam sulpuris ouumque crudum et murrae pondus denarii haec trita uino admiscentur atque ita faucibus infunduntur sed et tussi dolorique uentris eadem ista aeque medentur ad maciem nulla res tantum quantum medica potest ea herba uiridis celerius nec tarde tamen arida faeni uice saginat iumenta uerum modice danda ne nimio sanguine stranguletur pecus lassae et aestuanti mulae adeps in fauces demittitur uinumque in os suffunditur  cetera exequemur in mulis sicut prioribus huius uoluminis partibus tradidimus quae curam boum equorumque continent  rei rusticae liber septimus de minore pecore liber septimus haec continet i de minore asello ii de ouibus emendis tuendisque iii de arietibus eligendis iiii de ouibus tectis u medicinas pecoris ouilli  ui de officio pastorum uii de capris uiii medicinas earum uiiii de caseo faciendo x de subus xi medicinas earum xii de castratione xiii de canibus xiiii medicinas eorum  de minore asello de minore pecore dicturis publi siluine principium tenebit minor in ora arcadiae uilis hic uolgarisque asellus cuius plerique rusticarum rerum auctores in emendis tuendisque iumentis praecipuam rationem uolunt esse nec iniuria nam etiam eo rure quod pascuo caret contineri potest exiguo et qualicumque pabulo contentus quippe uel foliis spinisque uepraticis alitur uel obiecto fasce stramentorum paleis uero quae pene omnibus regionibus abundant etiam gliscit tum inprudentis custodis uiolentiam neglegentiamque fortissime sustinet plagarum et penuriae tolerantissimus propter quae tardius deficit quam ullum aliud armentum nam laboris  et famis maxime patiens raro morbis adficitur huius animalis tam exiguae tutelae plurima et necessaria opera supra portionem respondent cum et facilem terram qualis in baetica totaque libye sit leuibus aratris proscindat et non minima pondere uehicula trahat saepe etiam ut celeberrimus poeta memorat tardi costas agitator aselli uilibus aut onerat pomis lapidemque reuertens incussum aut atrae massam picis urbe reportat iam uero molarum et conficiendi frumenti pene sollemnis est huius pecoris labor quare omne rus tamquam maxime necessarium instrumentum desiderat asellum qui ut dixi pleraque utensilia et uehere in urbem et reportare collo uel dorso commode potest qualis autem species eius uel cura probatissima sit superiore libro cum de pretioso praeciperetur satis dictum est   de ouibus emendis tuendisque post huius quadripedis ouilli pecoris secunda ratio est quae prima fit si ad utilitatis magnitudinem referas nam id praecipue nos contra uiolentiam frigoris protegit corporibusque nostris liberaliora praebet uelamina tum etiam casei lactisque abundantia non solum agrestis saturat sed etiam elegantium mensas iucundis et numerosis dapibus exornat                          quibusdam uero nationibus frumenti expertibus uictum commodat ex quo nomadum getarumque plurimi galaktopotai dicuntur igitur id pecus quamuis mollissimum sit ut ait prudentissime celsus ualetudinis tutissimae est minimeque pestilentia laborat uerum tamen eligendum est ad naturam loci quod semper obseruari non solum in hoc sed etiam in tota ruris disciplina uergilius praecipit cum ait  nec uero terrae ferre omnes omnia possunt pinguis et campestris situs proceras ouis tolerat gracilis et collinus quadratas siluestris et montosus exiguas pratis planisque noualibus tectum pecus commodissime pascitur idque non solum generibus sed etiam coloribus plurimum refert generis eximii calabras apulasque et milesias nostri existimabant earumque optimas tarentinas nunc gallicae pretiosiores habentur earumque praecipue altinates item quae circa parmam et mutinam macris stabulantur campis color albus cum sit optimus tum etiam est utilissimus quod ex hoc plurimi fiunt neque hic ex alio sunt etiam suapte natura pretio commendabiles pullus atque fuscus quos praebet in italia pollentia in baetica corduba nec minus asia rutilos quos uocant eruqraious sed et alias uarietates in hoc pecudis  genere docuit usus exprimere nam cum in municipium gaditanum ex uicino africae miri coloris siluestres ac feri arietes sicut aliae bestiae munerariis deportarentur marcus columella patruus meus acris uir ingeni atque inlustris agricola quosdam mercatus in agros transtulit et mansuefactos tectis ouibus admisit eae primum hirtos sed paterni coloris agnos ediderunt qui deinde et ipsi tarentinis ouibus inpositi tenuioris uelleris arietes progenerauerunt ex his rursus quicquid conceptum est maternam mollitiem paternum et auitum rettulit colorem hoc modo columella dicebat qualemcumque speciem quae fuerit in bestiis per nepotum gradus mitigata feritate reddi set ad propositum reuertar de arietibus eligendis ergo duo genera sunt ouilli pecoris molle et hirsutum sed in utroque uel emendo uel tuendo plura communia quaedam tamen sunt propria generosi quae obseruari conueniat  communia in emendis gregibus fere illa si candor lanae maxime placet numquam nisi candidissimos mares legeris quoniam ex albo saepe fuscus editur partus erythraeo uel pullo  numquam generatur albus itaque non solum ea ratio est probandi arietis si uellere candido uestitur sed etiam si palatum atque lingua concolor lanae est nam cum eae corporis partes nigrae aut maculosae sunt pulla uel etiam uaria nascitur proles idque inter cetera eximie talibus numeris significauit idem qui supra illum autem quamuis aries sit candidus ipse nigra subest udo tantum cui lingua palato reice ne maculis infuscet uellera pullis nascentum una eademque ratio est in erythraeis et nigris arietibus quorum similiter ut iam dixi neutra pars esse debet discolor lanae multoque minus ipsa uniuersitas tergoris maculis uariet ideo nisi lanatas oues emi non oportet quo melius unitas co  loris appareat quae nisi praecipua est in arietibus paternae notae plerumque natis inhaerent habitus autem maxime probatur cum est altus atque procerus uentre promisso atque lanato cauda longissima densique uelleris fronte lata testibus amplis intortis cornibus non quia magis hic sit utilisnam est melior mutilus aries sed quia minime nocent intorta potius quam subrecta et patula cornua quibusdam tamen regionibus ubi caeli status uuidus uentosusque est capros et arietes optauerimus uel amplissimis cornibus quae tam porrecta altaque maximam partem capitis a tempestate defendant itaque si plerumque est atrocior hiems hoc genus eligemus si clementior mutilum probabimus marem quoniam est illud incommodum in cornuto quod cum sentiat se uelut quodam naturali telo capitis armatum frequenter in pugnam procurrit et fit in feminas quoque procacior  nam riualem quamuis solus admissurae non sufficit uiolentissime persequitur nec ab alio tempestiue patitur iniri gregem nisi cum est fatigatus libidine mutilus autem cum se tamquam exarmatum intellegat nec ad rixam promptus et est in uenere mitior itaque capri uel arietis petulci saeuitiam pastores hac astutia repellunt mensurae pedalis robustam tabulam configunt aculeis et aduersam fronti cornibus religant ea res ferum prohibet a rixa quoniam stimulatum suo ictu ipsum se sauciat epicharmus autem syracusanus qui pecudum medicinas diligentissime conscripsit adfirmat pugnacem arietem mitigari terebra secundum auriculas foratis cornibus qua curuantur in flexum eius quadripedis aetas ad progenerandum optima est trima nec tamen inhabilis usque in annos octo femina post bimatum maritari debet iuuenisque habetur quinquennis fatiscit post annum septimum igitur ut dixi mercaberis  ouis intonsas uariam et canam inprobabis quod sit incerti coloris maiorem trima dente minacem sterilem repudiabis eliges bimam uasti corporis ceruice prolixi uilli nec asperi lanosi et ampli uteri nam uitandus est glaber et exiguus atque haec fere communia sunt in conparandis ouibus illa etiam tuendis humilia facere stabula sed in longitudinem potius quam in latitudinem porrecta ut simul et hieme calida sint nec angustiae fetus oblidant ea poni debent contra medium diem namque id pecus quamuis ex omnibus animalibus sit uestitissimum frigoris tamen inpatientissimum est nec minus aestiui uaporis itaque chors clausa sublimi macerie praeponi uestibulo debet ut sit in eam tutus exitus aestuandi deturque opera ne quis umor consistat ut semper quam aridissimis filicibus uel culmis stabula constrata  sint quo purius et mollius incubent fetae sintque illa mundissima neque earum ualitudo quae praecipue custodienda est infestetur uligine omni autem pecudi larga praebenda sunt alimenta nam uel exiguus numerus cum pabulo satiatur plus domino reddit quam maximus grex si sensit penuriam sequeris autem noualia non solum herbida sed quae plerumque uidua sunt spinis utamur enim saepius auctoritate diuini carminis si tibi lanitium curae est primum aspera silua lappaeque tribolique absint quoniam ea res ut ait idem scabros ouis reddit cum tonsis inlutus adhaesit sudor et hirsutis secuerunt corpora uepres  tum etiam cotidie minuitur fructus lanae quae quanto prolixior in pecore concrescit tanto magis obnoxia est rubis quibus uelut hamis inuncata pascentium tergoribus auellitur molle uero pecus etiam uelamen quo protegitur amittit atque id non paruo sumptu reparatur de admissurae temporibus inter auctores fere constitit primum esse uernum parilibus si sit ouis matura sin uero feta circa iulium mensem prius tamen haut dubie probabilius ut messem uindemia fructum deinde uineaticum fetura pecoris excipiat et totius autumni pabulo satiatus agnus ante maestitiam frigorum atque hiemis ieiunium confirmetur nam melior est autumnalis uerno sicut ait uerissime celsus quia magis ad rem pertinet ut ante aestiuum quam hibernum solstitium conualescat solusque ex omnibus animalibus bruma commode nascitur ac si res exigit ut plurimi mares progenerandi  sint aristoteles uir callidissimus rerum naturae praecepit admissurae tempore obseruare siccis diebus halitus septentrionales ut contra uentum gregem pascamus et eum spectans admittatur pecus at si feminae generandae erunt austrinos flatus captare ut eadem ratione matrices ineantur nam illud quod priore libro docuimus ut admissarii dexter uel etiam sinister uinculo testiculus obligetur in magnis gregibus operosum est post feturam deinde longinguae regionis upilio uilicus fere omnem subolem pastioni reseruat suburbanae teneros agnos dum adhuc herbae sunt expertes lanio tradit quoniam et paruo sumptu deuehuntur et his submotis fructus lactis ex matribus non minor percipitur submitti tamen etiam in uicinia urbis quintum quemque oportebit nam                       uernaculum pecus peregrino longe est utilius nec committi debet ut totus grex effetus senectute dominum destituat cum praesertim boni pastoris uel prima cura sit annis omnibus  in demortuarum uitiosarumque ouium locum totidem uel etiam plura capita substituere quoniam saepe frigorum atque hiemis saeuitia pastorem decipit et eas ouis interemit quas ille tempore autumni ratus adhuc esse tolerabiles non submouerat quo magis etiam propter hos casus nisi quae ualidissima non conprendatur hiemi nouaque progenie repleatur numerus quod qui faciet seruare debebit ne minori quadrimae neue ei quae excessit annos octo prolem submittat neutra enim aetas ad educandum est idonea tum etiam quod ex uetere materia nascitur plerumque congeneratum parentis senium refert nam uel sterile uel inbecillum est partus uero incientis pecoris non secus quam obstetricum more custodiri debet neque enim aliter hoc animal quam muliebris sexus enititur saepiusque etiam quanto est omnis ra  tionis ignarum laborat in partu quare ueterinariae medicinae prudens esse debet pecoris magister ut si res exigat uel integrum conceptum cum transuersus haeret locis genitalibus extrahat uel ferro diuisum citra matris perniciem partibus educat quod graeci uocant embruoulkein agnus autem cum est editus erigi debet atque uberibus admoueri tum eius diductum os pressis umectare papillis ut condiscat maternum trahere alimentum sed prius quam hoc fiat exiguum lactis emulgendum est quod pastores colostram uocant ea nisi aliquatenus emittitur nocet agno qui primo biduo quo natus est cum matre claudatur ut ea foueat partum suum mox deinde quam diu non lasciuit obscuro et calido septo custodiatur postea luxuriantem uirgea cum conparibus hara claudi oportebit ne uelut puerili nimia exultatione macescat cauendumque  est ut tenerior separetur a ualidioribus quia robustus angit inbecillum satisque est mane prius quam grex procedat in pascua deinde etiam crepusculo redeuntibus saturis ouibus admiscere agnos qui cum firmi esse coeperunt pascendi sunt intra stabulum cytiso uel medica tum etiam furfuribus aut si permittit annona farina hordei uel erui deinde ubi conualuerint circa meridiem pratis aut noualibus uillae continuis matres admouendae sunt et a septo mittendi agni ut condiscant foris pasci de genere pabuli iam et ante diximus et nunc eorum quae omissa sunt meminimus iucundissimas herbas esse quae aratro proscissis aruis nascantur deinde quae pratis uligine carentibus palustris siluestrisque minime idoneas haberi nec tamen ulla sunt tam blanda pabula aut etiam pascua quorum gratia non exolescat usu continuo nisi pecudum fastidio pastor occurrerit praebito sale quod uelut aquae ac pabuli condimentum per aestatem canalibus ligneis inpositum cum e pastu redierunt oues lambunt atque eo sapore  cupidinem bibendi pascendique concipiunt at contra penuriae hiemis succurritur obiectis intra tectum per praesepia cibis aluntur autem commodissime repositis ulmeis uel ex fraxino frondibus uel autumnali faeno quod cordum uocatur nam id mollius et ob hoc iucundius est quam maturum cytiso quoque et satiua uicia pulcherrime pascuntur necessariae tamen ubi cetera defecerunt etiam ex leguminibus paleae nam per se hordeum uel fresa cum faba cicercula sumptuosior est quam ut suburbanis regionibus salubri pretio possit praeberi sed sicubi uilitas permittit haut dubie est optima de temporibus autem pascendi et ad aquam ducendi per aestatem non aliter sentio quam ut prodidit maro luciferi primo cum sidere frigida rura carpamus dum mane nouum dum gramina canent et ros in tenera pecori gratissimus herba  inde ubi quarta sitim caeli collegerit hora ad puteos aut alta greges ad stagna perducamus medioque die ut idem ad uallem sicubi magna iouis antiquo robore quercus ingentis tendit ramos aut sicubi nigrum ilicibus crebris atra nemus accubat umbra rursus deinde iam mitigato uapore compellamus aquam etiam per aestatem id faciendum estet iterum in pabula producamus solis ad occasum cum frigidus aera uesper temperat et saltus reficit iam roscida luna sed obseruandum est sidus aestatis per emersum caniculae ut ante meridiem grex in occidentem spectans agatur et in eam partem progrediatur post meridiem in orientem si quidem plurimum refert ne pascentium capita sint aduersa soli qui  plerumque nocet animalibus oriente praedicto sidere hieme et uere matutinis temporibus intra septa contineantur dum dies aruis gelicidia detrahat nam pruinosa herba pecudi glandiginem creat uentremque proluit quare etiam frigidis umidisque temporibus anni semel die potestas aquae facienda est tum qui sequitur gregem circumspectus ac uigilansid quod omnibus et omnium quadripedum custodibus praecipitur magna clementia moderetur idemque propior quia silent et in agendis recipiendisque ouibus adclamatione ac baculo minetur nec umquam telum emittat in eas neque ab his longius recedat nec aut recubet aut considat nam nisi procedit stare debet quoniam quidem custodis officium sublimem celsissimamque oculorum ueluti speculam desiderat ut neque tardiores grauidas dum cunctantur neque agiles et fetas dum  procurrunt separari a ceteris sinat ne fur aut bestia halucinantem pastorem decipiat sed haec communia fere sunt in omni pecore ouillo nunc quae sunt generosi propria dicemus  de ouibus tectis graecum pecus quod plerique tarentinum uocant nisi cum domini praesentia est uix expedit haberi si quidem et curam et cibum maiorem desiderat nam cum sit uniuersum genus lanigerum ceteris pecudibus mollius tum ex omnibus tarentinum est mollissimum quod nullam domini aut magistrorum ineptiam sustinet multoque minus auaritiam nec aestus nec frigoris patiens raro foris plerumque domi alitur et est auidissimum cibi cui si quid detrahitur fraude uilici clades sequitur gregem singula capita per hiemem recte pascuntur ad praesepia tribus hordei uel frese cum suis ualuulis fabae aut cicerculae quattuor sextariis ut et aridam frondem praebeas aut siccam uel uiridem medicam cytisumue tum etiam cordi feni septena pondo aut leguminum paleas adfatim  minimus agnis uendundis in hac pecude nec ullus lactis reditus haberi potest nam et qui submoueri debent paucissimos post dies quam editi sunt inmaturi fere mactantur orbaeque natis suis alienae suboli praebent ubera quippe singuli agni binis nutricibus submittuntur nec quicquam subtrahi submissis expedit quo saturior lactens celeriter confirmetur et parta nutrici consociata minus laboret in educatione fetus sui quam ob causam diligenti cura seruandum est ut et suis cotidie matribus et alienis non amantibus agni subrumentur plures autem in eius modi gregibus quam in hirtis masculos enutrire oportet nam prius quam feminas inire possint mares castrati cum bimatum expleuerunt enecantur et pelles eorum propter pulchritudinem lanae maiore pretio quam alia uellera mercantibus traduntur liberis autem campis et omni surculo ruboque uacantibus ouem graecam pascere meminerimus ne ut supra dixi et lana carpatur et tegumen nec tamen ea minus  sedulam curam foris quia non cotidie procedit in pascua sed maiorem domesticam postulat nam saepius detegenda et refrigeranda est saepius eius lana deducenda uinoque et oleo insucanda non numquam etiam tota est eluenda si diei permittit apricitas idque ter anno fieri sat est stabula uero frequenter euerrenda et purganda umorque omnis urinae deuerrendus est qui commodissime siccatur perforatis tabulis quibus ouilia consternuntur ut grex supercubet nec tantum caeno aut stercore sed exitiosis quoque serpentibus tecta liberentur quod ut fiat disce et odoratam stabulis incendere cedrum galbaneoque agitare graues nidore celydros saepe sub inmotis praesepibus aut mala tactu                uipera delituit caelumque exterrita fugit  aut tecto adsuetus coluber quare ut idem iubet cape robora pastor tollentemque minas et sibila colla tumentem deice uel ne istud cum periculo facere necesse sit muliebris capillos aut ceruina saepius ure cornua quorum odor maxime non patitur stabulis praedictam pestem consistere tonsurae certum tempus anni per omnes regiones seruari non potest quoniam nec ubique tarde nec celeriter aestas ingruit et est modus optimus considerare tempestates quibus ouis neque frigus si lanam detraxeris neque aestum si nondum detonderis sentiat uerum ea quandoque detonsa fuerit ungui debet tali medicamine sucus excocti lupini ueterisque uini faex et amurca pari mensura miscentur eoque liquamine tonsa ouis inbuitur atque ubi per triduum dilibuto tergore  medicamina perbibit quarto die si est uicinia maris ad litus deducta mersatur si minus caelestis aqua sub dio salibus in hunc usum durata paulum decoquitur eaque grex perluitur hoc modo curatum pecus toto anno scabrum fieri non posse celsus adfirmat nec dubium est quin etiam ob eam rem lana quoque mollior atque prolixior renascatur  medicinae pecoris ouilli et quoniam censuimus cultum curamque recte ualentium nunc quem ad modum uitiis aut morbo laborantibus subueniundum sit praecipiemus quamquam pars haec exordii pene tota iam exhausta est cum de medicina maioris pecoris priore libro disputaremus quia cum sit fere eadem corporis natura minorum maiorumque quadripedum paucae paruaeque morborum et remediorum differentiae possunt inueniri quae tamen quantulaecumque sunt non omittentur a nobis  si aegrotat uniuersum pecus ut et ante praecepimus et nunc quia remur esse maxime salutare iterum adseueramus in hoc casu quod est remedium praesentissumum pabula mutemus et aquationes totiusque regionis alium quaeramus statum caeli curemusque si ex calore et aestu concepta pestis inuasit ut opaca rura si inuasit frigore ut eligantur aprica sed modice ac sine festinatione prosequi pecus oportebit ne inbecillitas eius longis itineribus adgrauetur nec tamen in totum pigre ac segniter agere nam quem ad modum fessas morbo pecudes uehementer agitare et extendere non conuenit ita conducit mediocriter exercere et quasi torpentis excitare nec pati ueterno consenescere atque extingui cum deinde grex ad locum fuerit perductus in lacinias colonis distribuatur nam particulatim facilius quam uniuersus conualescit siue  quia ipsius morbi halitus minor est in exiguo numero seu quia expeditius cura maior adhibetur paucioribus haec ergo et reliqua ne nunc eadem repetamus quae superiore exordio percensuimus obseruare debemus si uniuersae laborabunt illa si singulae ouis frequentius quam ullum aliud animal infestatur scabie quae fere nascitur sicut noster memorat poeta cum frigidus imber altius ad uiuum persedit et horrida cano bruma gelu uel post tonsuram si remedium praedicti medicaminis non adhibeas si aestiuum sudorem mari uel flumine non abluas si tonsum gregem patiaris siluestribus spinis ac rubis sauciari si stabulo utaris in quo mulae aut equi aut asini steterunt praecipue tamen exiguitas cibi maciem macies autem scabiem  facit haec ubi coepit inrepere sic intellegitur uitiosum locum pecudes aut morsu scalpunt aut cornu uel ungula tundunt aut arbori adfricant parietibusue detergent quod ubi aliquam facientem uideris conprehendere oportebit et lanam diducere nam subest aspera cutis et uelut quaedam porrigo cui primo quoque tempore occurrendum est ne totam progeniem coinquinet si quidem celeriter cum et alia pecora tum praecipue oues contagione uexentur sunt autem conplura medicamina quae idcirco enumerabimus non quia cunctis uti necesse sit sed quia non nullis regionibus quaedam repperiri nequeunt ut ex pluribus aliquod inuentum remedio sit facit autem commode primum ea conpositio quam paulo ante demonstrauimus si ad faecem et amurgam sucumque decocti lupini misceas portione aequa detritum album helleborum potest etiam scabritiem tollere sucus uiridis cicutae  quae uerno tempore cum iam caulem nec adhuc semina facit decisa contunditur atque expressus umor eius fictili uase reconditur duabus urnis liquoris admixto salis torridi semodio quod ubi factum est oblitum uas in stercilino defoditur ac toto anno fimi uapore concoctum mox promitur tepefactumque medicamentum inlinitur scabrae parti quae tamen prius aspera testa defricta uel pumice redulceratur eidem remedio est amurga duabus partibus decocta item uetus hominis urina testis candentibus inusta quidam tamen hanc ipsam subiectis ignibus quinta parte minuunt admiscentque mensura pari sucum uiridis cicutae deinde singulis urnis eius liquaminis singulos fricti salis sextarios infundunt facit etiam sulpuris triti et picis liquidae modus aequalis igne lento coctus sed  georgicum carmen adfirmat nullam esse praestantiorem medicinam quam si quis ferro potuit rescindere summum ulceris os alitur uitium uiuitque tegendo itaque reserandum est et ut cetera uulnera medicamentis curandum subicit deinde aeque prudenter febricitantibus ouibus de talo uel inter duas ungulas sanguinem emitti oportere nam plurimum inquit profuit incensos aestus auertere et inter ima ferire pedis salientem sanguine uenam nos etiam sub oculis et de auribus sanguinem detrahimus clodigo quoque dupliciter infestat ouem siue cum sublu  uies atque intertrigo in ipso discrimine ungulae nascitur seu cum idem locus tuberculum habet cuius media fere parte canino similis extat pilus eique subest uermiculus subluuies et intertrigo pice per se liquida uel alumine et sulpure atque aceto mixtis litae eruentur uel tenero punico malo prius quam grana faciat cum alumine pinsito superfusoque aceto uel aeris rubigine infriata uel conbusta galla cum austero uino leuigata et inlita tuberculum cui subest uermiculus ferro quam cautissime circumsecari oportet ne dum amputatur etiam quod infra est animal uulneremus id enim cum sauciatur uenenatam saniem mittit quae respersum uulnus ita insanabile facit ut totus pes amputandus sit sed cum tuberculum diligenter circumcideris candens seuum uulneri per ardentem tedam instillato  ouem pulmonariam similiter ut suem curari conuenit inserta per auriculam radicula quam ueterinarii consiliginem uocant de ea iam diximus cum maioris pecoris medicinam traderemus sed is morbus aestate plerumque concipitur si defuit aqua propter quod uaporibus omni quadripedi largius bibendi potestas danda est celso placet si est in pulmonibus uitium acris aceti tantum dare quantum ouis sustinere possit uel humanae ueteris urinae tepefactae trium heminarum instar per sinistram narem corniculo infundere atque axungiae sextantem faucibus inserere est etiam insanabilis sacer ignis quam pusulam uocant pastores ea nisi conpescitur intra primam pecudem quae tali malo correpta est uniuersum gregem contagione prosternit si quidem nec medicamentorum nec ferri remedia patitur nam pene ad omnem tactum excandescit sola tamen fomenta  non aspernatur lactis caprini quod infusum tactu suo uelut eblanditur igneam saeuitiam differens magis occidionem gregis quam prohibens sed aegyptiae gentis auctor memorabilis bolus mendesius cuius commenta quae appellantur graece xeirokmhta sub nomine democriti falso produntur censet propter hanc pestem saepius ac diligenter ouium terga perspicere ut si forte sit in aliqua tale uitium deprehensum confestim scrobem defodiamus in limine stabuli et uiuam pecudem quae fuerit pusulosa resupinam obruamus patiamurque super obrutam meare totum gregem quod eo facto morbus propulsetur bilis aestiuo tempore non minima pernicies potione depellitur humanae ueteris urinae quae ipsa remedio est etiam pecori arquato at si molesta pituita est cunelae bubulae uel                     surculi nepetae siluestris lana inuoluti naribus inseruntur uersanturque donec sternuat ouis fracta pecudum non aliter quam hominum crura sanantur inuoluta lanis oleo atque uino insucatis et mox circumdatis ferulis conligata est etiam grauis pernities herbae sanguinariae qua si pasta est ouis toto uentre distenditur contrahiturque et spumat et quaedam tenuia taetri odoris excernit celeriter sanguinem mitti oportet sub cauda in ea parte quae proxima est clunibus nec minus in labro superiore uena soluenda est suspiriose laborantibus ouibus auriculae ferro rescindendae mutandaeque regiones quod in omnibus morbis ac pestibus fieri debere censemus agnis quoque succurrendum est uel febricitantibus uel aegritudine alia defectis qui ubi morbo laborant admitti ad matres non debent ne in eas pernitiem transferant itaque separatim mulgendae sunt oues et caelestis aqua pari mensura  lacti miscenda est atque ea potio febricitantibus danda multi lacte caprino isdem medentur quod per corniculum infunditur faucibus est etiam mentigo quam pastores ostiginem uocant mortifera lactentibus ea plerumque fit si per inprudentiam pastoris emissi agni uel etiam haedi roscidas herbas depauerunt quod minime committi oportet sed cum id factum est uelut ignis sacer os atque labra foedis ulceribus obsidet remedio sunt hisopum et sal aequis ponderibus contrita nam ea mixtura palatum atque lingua totumque os perfricatur mox ulcera lauantur aceto et tunc pice liquida cum adipe suilla perlinuntur quibusdam placet rubiginis aeneae tertiam partem duabus ueteris axungiae portionibus commiscere tepefactoque uti medicamine non nulli folia cupressi trita miscent aquae et ita perluunt ulcera atque palatum castrationis autem ratio iam tradita est neque enim alia in agnis quam in maiore quadripede seruatur   de capris et quoniam de ouiarico satis dictum est ad caprinum pecus nunc reuertar id autem genus dumeta potius quam campestrem situm desiderat asperisque etiam locis ac siluestribus optime pascitur nam nec rubos auersatur nec uepribus offenditur et arbusculis frutectisque maxime gaudet ea sunt arbutus atque alaternus cytisusque agrestis nec minus ilignei querneique frutices qui in altitudinem non prosilierunt caper cui sub maxillis binae uerruculae collo dependent optimus habetur amplissimi corporis cruribus crassis plena et breui ceruice flaccidis et praegrauantibus auribus exiguo  capite nigro densoque et nitido atque longissimo pilo nam et ipse tondetur usum in castrorum ac miseris uelamina nautis est autem mensum septem satis habilis ad progenerandum quoniam inmodicus libidinis dum adhuc uberibus alitur matrem stupro superuenit et ideo ante sex annos celeriter consenescit quod inmatura ueneris cupidine primis pueritiae temporibus exhaustus est itaque quinquennis parum idoneus habetur feminis inplendis capella praecipue probatur simillima hirco quem descripsimus si etiam est uberis maximi et lactis abundantissimi hanc pecudem mutilam parabimus quieto caeli statu nam procelloso atque imbrifero cornutam semper autem et omni regione maritos gregum mutilos esse oportebit quia cornuti fere perniciosi sunt propter petulantiam sed numerum generis huius maiorem quam centum capitum sub uno clauso non expedit habere cum lanigerae mille pariter  commode stabulentur atque ubi caprae primum conparantur melius est unum gregem totum quam ex pluribus particulatim mercari ut nec in pastione separatim laciniae deducantur et in caprili maiore concordia quiete consistant huic pecudi nocet aestus sed magis frigus et praecipue fetae quia gelicidiosior hiemps conceptum uitiat nec tamen ea sola creant abortus sed etiam glans cum citra satietatem data est itaque nisi potest adfatim praeberi non est gregi permittenda tempus admissurae per autumnum fere ante mensem decembrem praecipimus ut iam propinquante uere gemmantibus frutectis cum primum siluae noua germinant fronde partus edatur ipsum uero caprile uel naturali saxo uel manu constratum eligi debet quoniam huic pecori nihil substernitur diligensque pastor cotidie stabulum conuerrit nec patitur stercus aut umorem consistere lutumue fieri quae cuncta sunt capris inimica parit autem si est generosa proles frequenter duos  non numquam trigeminos pessima est fetura cum matres binae ternos haedos efficiunt qui ubi editi sunt eodem modo quo agni educantur nisi quod magis haedorum lasciuia conpescenda et artius cohibenda est tum super lactis abundantiam samera uel cytisus aut hedera praebenda uel etiam cacumina lentisci aliaeque tenues frondes obiciendae sunt sed ex geminis singula capita quae uidentur esse robustiora in supplementum gregis reseruantur cetera mercantibus traduntur anniculae uel bimae capellaenam utraque aetas partum editsubmitti haedum non oportet neque enim educare nisi trima debet sed anniculae confestim depellenda suboles bimae tam diu admittenda dum possit esse uendibilis nec ultra octo annos matres seruandae sunt quod adsiduo partu fatigatae steriles existant magister autem pecoris acer durus strenuus laboris patientissimus alacer atque audax esse debet ut qui per rupes per solitudines per uepres facile uadat et  non ut alterius generis pastores sequatur sed plerumque et antecedat gregem maxime strenuum pecus est capella praecedens subinde quae incedit compesci debet ne procurrat sed placide ac lente pabuletur ut et largi sit uberis et non strigosissimi corporis  medicinae earum atque alia genera pecorum cum pestilentia uexantur prius morbo et languoribus macescunt solae capellae quamuis optimae atque hilares subito concidunt et uelut aliqua ruina gregatim prosternantur id autem accidere maxime solet ubertate pabuli quam ob rem dum adhuc paucas pestis perculit omnibus sanguis detrahendus nec toto die pascendae sed mediis quattuor horis intra saepta claudendae sin alius languor infestat poculo medicantur harundinis et albae  spinae radicibus quas cum ferreis pilis diligenter contudimus admiscemus aquam pluuiatilem solamque potandam pecori praebemus quod si ea res aegritudinem non depellit uendenda sunt pecora uel si neque id contingere potest ferro necanda saliendaque mox interposito spatio conueniet olim gregem reparare nec tamen ante quam pestilens tempus anni siue id fuit hiemis uertatur aestate siue autumnum uere mutetur cum uero singulae morbo laborabunt eadem remedia quae etiam ouibus adhibebimus nam cum distendetur aqua cutis quod uitium graeci uocant udrwpa sub armo pellis leuiter incisa perniciosum transmittat umorem tum factum uulnus pice liquida curetur cum effetae loca genitalia tumebunt  aut secundae non responderint defruti sextarius uel cum id defuerit boni uini tantundem faucibus infundatur et naturalia ceroto liquido repleantur sed ne nunc singula persequar sicut in ouillo pecore praedictum est caprino medebimur  de caseo faciendo casei quoque faciendi non erit omittenda cura utique longinquis regionibus ubi mulctram deuehere non expedit is porro si tenui liquore conficitur quam celerrime uendendus est dum adhuc uiridis sucum retinet si pingui et opimo longiorem patitur custodiam sed lacte fieri debet sincero et quam recentissimonam requietum uel aqua mixtum celeriter acorem concipitet id plerumque cogi agni aut haedi coagulo quamuis possit et agrestis cardui flore conduci et seminibus  gneci nec minus ficulneo lacte quod emittit arbor si eius uirentem saucies corticem uerum optimus caseus est qui exiguum medicaminis habet minimum autem coagulum recipit sinum lactis argentei pondus denarii nec dubium quin fici ramulis glaciatus caseus iucundissime sapiat sed mulctra cum est repleta lacte non sine tepore aliquo debet esse nec tamen admouenda est flammis ut quibusdam placet sed haut procul igne constituenda et confestim cum concreuit liquor in                                       fiscellas aut in calathos uel formas transferendus est nam maxime refert primo quoque tempore serum percolari et a concreta materia separari quam ob causam rustici ne patiantur quidem sua sponte pigro umore defluere sed cum paulo solidius caseus factus est pondera superponunt quibus exprimatur serum deinde ut formis aut calathis exemptus est opaco ac frigido loco ne possit uitiari quamuis mundissimis tabulis conponitur aspargitur tritis salibus ut exsudet acidum liquorem atque ubi duratus est uehementius premitur ut conspissetur et rursus torrido sale contingitur rursusque  ponderibus condensatur hoc cum per dies nouem factum est aqua dulci abluitur et sub umbra cratibus in hoc factis ita ordinatur ne alter alterum caseus contingat et ut modice siccetur deinde quo tenerior permaneat clauso neque uentis obnoxio loco stipatur per conplura tabulata sic neque fistulosus neque salsus neque aridus prouenit quorum uitiorum primum solet accidere si parum pressus secundum si nimio sale inbutus tertium si sole exustus est hoc genus casei potest etiam trans maria permitti nam is qui recens intra paucos dies absumi debet leuiore cura conficitur quippe fiscellis exemptus in salem muriamque demittitur et mox in sole paulum siccatur non nulli ante quam pecus numellis induant uirides pineas nuces in mulctram demittunt et mox super eas emulgent nec separant nisi cum transmiserunt in formas coactam materiam ipsos quidam uirides conterunt nucleos et lacti permiscent atque ita congelant sunt qui thymum  contritum cribroque colatum cum lacte cogant similiter qualiscumque uelis saporis efficere possis adiecto quod elegeris condimento illa uero notissima est ratio faciundi casei quem dicimus manu pressum namque is paulum gelatus in mulctra dum est tepefacta rescinditur et feruente aqua perfusus uel manu figuratur uel buxeis formis exprimitur est etiam non ingrati saporis muria praeduratus atque ita malinis lignis uel culmi fumo coloratus sed iam redeamus ad originem  de subus in omni genere quadripedum species maris diligenter eligitur quoniam frequentius patri similior est progenies quam matri quare etiam in suillo pecore probandi sunt totius quidem corporis amplitudine eximii sed qui quadrati potius quam longi aut rotundi sint uentre promisso clunibus uastis nec proinde  cruribus aut ungulis proceris amplae et glandulosae ceruicis rostri breuis et resupini maximeque ad rem pertinet quam salacissimos esse ineuntes ab annicula aetate commode progenerant dum quadrimatum agant possunt tamen etiam semestres inplere feminam scrofae probantur longissimi status set ut sint reliquis membris similes descriptis uerribus si regio frigida et pruinosa est quam durissimae densaeque et nigrae setae grex eligendus est si temperata atque aprica glabrum pecus uel etiam pistrinale album potest pasci femina sus habetur ad partus edendos idonea fere usque in annos septem quae quanto fecundior est celerius senescit annicula non inprobe concipit sed iniri debet mense februario quattuor quoque mensibus feta quinto parere cum iam herbae solidiores sunt ut et firma lactis maturitas porcis contingat et cum  desierint uberibus ali stipula pascantur ceterisque leguminum caducis frugibus hoc autem fit longinquis regionibus ubi nihil nisi submittere expedit nam suburbanis lactens porcus hara mutandus est sic enim mater non educando labori subtrahitur celeriusque iterum conceptum partum edet idque bis anno faciet mares uel cum primum ineunt semenstres aut cum saepius progenerauerunt trimi aut quadrimi castrantur ut possint pinguescere feminis quoque uuluae ferro exulcerantur et cicatricibus clauduntur ne sint genitales quod facere non intellego quae ratio compellat nisi penuria cibi nam ubi est ubertas pabuli submittere prolem semper expedit omnem porro situm ruris pecus hoc usurpat nam et montibus et campis commode pascitur melius tamen palustribus agris quam sitientibus nemora sunt conuenientissima quae uestiuntur quercu subere fago cerris ilicibus oleastris termitibus corulis pomiferisque siluestribus ut sunt albae spinae graecae siliquae iuniperus lotus pampinus cornus  arbutus prunus et paliurus atque achrades piri haec enim diuersis temporibus mitescunt ac pene toto anno gregem saturant at ubi penuria est arborum terrenum pabulum consectabimur et sicco limosum praeferemus ut paludem rimentur effodiantque lumbricos atque in luto uolutentur quod est huic pecudi gratissimum quin et aquis abuti possint namque id fecisse maxime aestate profuit et dulcis eruisse radiculas aquatilis siluae tamquam scirpi iuncique et degeneris harundinis quam uulgus cannam uocant nam quidem cultus ager opimas reddit sues cum est graminosus et pluribus generibus pomorum consitus ut per anni diuersa tempora mala pruna pirum multiformes nuces ac ficum praebeat nec tamen propter haec parcetur horreis nam saepe de manu dandum est cum foris deficit pabulum propter quod plurima glans uel cisternis in aquam uel fumo tabulatis recondenda est fabae quoque et similium leguminum cum uilitas permittit  facienda est potestas et utique uere dum adhuc lactent uiridia pabula quae subus plerumque nocent itaque mane prius quam procedant in pascua conditiuis cibis sustinendae sunt ne inmaturis herbis citetur aluus eoque uitio pecus emacietur nec ut ceteri greges uniuersi claudi debent sed per porticus harae faciendae sunt quibus aut a partu aut etiam praegnates includantur nam praecipue sues cateruatim atque inconditae cum sint pariter inclusae super alias aliae cubant et fetus elidunt quare ut dixi iunctae parietibus harae construendae sunt in altitudinem pedum quattuor ne sus transsilire septa queat nam contegi non debet ut a superiore parte custos numerum porcorum recenseat et si quem decumbens mater oppresserit cubanti subtrahat sit autem uigilax inpiger industrius nauus omnium quas pascit et matricum et mino  rum meminisse debet ut uniuscuiusque partum consideret semper obseruet enitentem claudatque ut in hara fetum edat tum denotet protinus quot et quales sunt nati et curet ne quis sub nutrice aliena educetur nam facillime porci si euaserint haram miscent se et scrofa cum decubuit aeque alieno ac suo praebet ubera itaque porculatoris maximum officium est ut unamquamque cum sua prole claudat qui si memoria deficitur quo minus agnoscat cuiusque progeniem pice liquida eandem notam scrofae et porcis inponat siue per litteras siue per alias formas unumquemque fetum cum matre distinguat nam in maiore numero diuersis notis opus est ne confundatur memoria custodis at tamen quia id facere gregibus amplis uidetur operosum commodissimum est haras ita fabricare ut limen earum in tantam altitudinem consurgat quantam  possit nutrix euadere lactens supergredi non possit sic nec alienus inrepit et in cubili suam quisque matrem nidus exspectat qui tamen non debet octo capitum numerum excedere non quia ignorem fecunditatem scrofarum maioris esse numeri sed quia celerrime fatiscit quae pluris educat atque eae quibus partus submittitur cocto sunt hordeo sustinendae ne ad maciem summam perducantur et ex ea ad aliquam perniciem diligens autem porculator frequenter suile conuerrit et saepius haras nam quamuis praedictum animal in pabulationem spurce uersetur mundissimum tamen cubile desiderat hic fere cultus est suilli pecoris recte ualentis sequitur ut dicamus quae sit cura uitiosi  medicinae earum febricitantium signa sunt cum obstipae sues transuersa  capita ferunt ac per pascua subito cum paululum procurrerunt consistunt et uertigine correptae concidunt earum notanda sunt capita quam in partem proclinent ut ex diuersa parte de auricula sanguinem mittamus item sub cauda duobus digitis a clunibus intermissis uenam feriamus quae est in eo loco satis ampla eamque sarmento prius oportet uerberari                                  deinde ab ictu uirgae tumentem ferro rescindi detractoque sanguine conligari saligneo libro uel etiam ulmeo quod cum fecerimus uno aut altero die sub tecto pecudem continebimus et aquam modice calidam quantam uolent farinaeque hordeaceae singulos sextarios praebebimus strumosis sub lingua sanguis mittendus est qui cum profluxerit sale trito cum farina triticea confricari totum os conueniet quidam praesentius putant esse remedium cum per cornum singulis ternos cyathos gari demittunt deinde fissas taleas ferularum lineo funiculo religant et ita collo suspendunt ut  strumae ferulis contingantur nauseantibus quoque salutaris habetur eburnea scobis sali fricto et fabae minute fresae conmixta ieiunisque prius quam in pascua prodeant obiecta solet etiam uniuersum pecus aegrotare ita ut emacietur nec cibos capiat productumque in pascua medio campo procumbat et quodam ueterno pressum somnos aestiuo sub sole captet quod cum facit totus grex tecto clauditur stabulo atque uno die abstinetur potione et pabulo postridie radix anguinei cucumeris trita et conmixta cum aqua datur sitientibus quam cum pecudes biberunt nausea correptae uomitant atque expurgantur omnique bile depulsa cicercula uel faba dura muria consparsa deinde sicut hominibus aqua calida potanda permittitur sed cum omni quadripedi per aestatem sitis sit infesta tum suillo maxime est inimica quare non ut capellam uel ouem sic et hoc animal bis aquam duci praecipimus sed si  fieri potest iuxta flumen aut stagnum per ortum caniculae detineri quia cum sit aestuosissimum non est contentum potione aquae nisi obesam inluuiem atque distentam pabulis aluum demerserit ac refrigerauerit nec ulla re magis gaudet quam riuis atque caenoso lacu uolutari quod si locorum situs repugnat ut ita fieri possit puteis extracta et large canalibus inmissa praebenda sunt pocula quibus nisi adfatim satiantur pulmonariae fiunt isque morbus optime sanatur auriculis inserta consiligine de qua radicula diligenter ac saepius iam locuti sumus solet etiam uitiosi splenis dolor eas infestare quod accidit cum siccitas magna prouenit et ut bucolicum loquitur poema strata iacent passim sua quaeque sub arbore poma nam pecus inexsatiabile suis dulcedinem pabuli consectantur et supra modum aestate splenis incremento laborant cui suc  curritur si fabricentur canales tamaricis et rusco repleanturque aqua et sitientibus admoueantur quippe ligni sucus medicabilis epotus intestinum tumorem compescit  de castratione castrationis autem in hoc pecore duo tempora seruantur ueris et autumni et eius administrandae duplex ratio prima illa quam iam tradidimus cum duobus uulneribus inpressis per unamquamque plagam singuli exprimuntur testiculi altera est speciosior sed magis periculosa quam tamen non omittam cum uirilem partem utramque ferro reseratam detraxeris per inpressum uulnus scalpellum inserito et mediam quasi cutem quae interuenit duobus membris genitalibus rescindito atque uncis digitis alterum quoque testiculum educito sic una fiet cicatrix adhibitis ceteris remediis quae prius docuimus illud autem quod pertinet ad religionem patris familiae non reticendum putaui sunt quaedam scrofae quae mandunt fetus suos quod cum fit non habetur prodigium nam sues ex omnibus pecudibus inpatientissimae famis aliquando sic  indigent pabuli ut non tantum alienam si liceat subolem sed etiam suam consumant  de canibus de armentis ceterisque pecudibus et magistris per quos quadripedum greges humana sollertia domi forisque curantur atque obseruantur nisi fallor satis adcurate disserui nunc ut exordio priore sum pollicitus de mutis custodibus loquar quamquam falso canis dicitur mutus custos nam quis hominum clarius aut tanta uociferatione bestiam uel furem praedicat quam iste latratu quis famulus amantior domini quis fidelior comes quis custos incorruptior quis excubitor inueniri potest uigilantior quis denique ultor aut uindex constantior quare uel in primis hoc animal mercari tuerique debet agricola quod et uillam et fructus familiamque et pecora custodit eius autem parandi tuendique triplex ratio est namque unum genus aduersus hominum insidias eligitur et id uillam quaeque iuncta sunt uillae custodit at alterum propellendis iniuriis hominum ac ferarum et id obseruat domi stabulum foris pecora pascentia tertium uenandi gratia conparatur idque  non solum nihil agricolam iuuat sed et auocat desidemque ab opere suo reddit de uillatico igitur et pastorali dicendum est nam uenaticus nihil pertinet ad nostram professionem uillae custos eligendus est amplissimi corporis uasti latratus canorique prius ut auditu maleficum deinde etiam conspectu terreat et tamen non numquam nec uisus quidem horribili fremitu suo fuget insidiantem sit autem coloris unius isque magis eligitur albus in pastorali niger in uillatico nam uarius in neutro est laudabilis pastor album probat quoniam est ferae dissimilis magnoque opus interdum discrimine est in propulsandis lupis sub obscuro mane uel etiam crepusculo ne pro bestia canem feriat uillaticus qui hominum maleficiis opponitur siue luce clara fur aduenit terribilior niger conspicitur siue noctu ne conspiciatur quidem propter umbrae similitudinem quam ob rem tectus tenebris canis tutiorem adcessum habet ad insidiantem probatur quadratus potius quam longus aut breuis capite tam magno ut corporis uideatur pars maxima deiectis et propendentibus  auribus nigris uel glaucis oculis acri lumine radiantibus amplo uillosoque pectore latis armis cruribus crassis et hirtis cauda breui uestigiorum articulis et unguibus amplissimis qui graece drakes appellantur hic erit uillatici status praecipue laudandus mores autem neque mitissimi nec rursus truces atque crudeles quod illi furem quoque adulantur hi etiam domesticos inuadunt satis est seueros esse nec blandos ut non numquam etiam conseruos iratius intuantur semper excandescant in exteros maxime autem debent in custodia uigilantes conspici nec erronei sed adsidui et circumspecti magis quam temerarii nam illi nisi quod certum conpererunt non indicant hi uano strepitu et falsa suspicione concitantur haec idcirco memoranda credidi quia non natura tantum sed etiam disciplina mores facit ut et cum emendi potestas fuerit eius modi probemus et cum educabimus domi natos talibus institutis formemus nec multum refert an uillatici  corporibus graues et parum ueloces sint plus enim comminus et in gradu quam eminus et in spatioso cursu facere debent nam semper circa septa et intra aedificium consistunt immo ne longius quidem recedere debent satisque pulchre funguntur officio si et aduenientem sagaciter odorantur et latratu conterrent nec patiuntur propius accedere uel constantius adpropinquantem uiolenter inuadunt primum est enim non adtemptari secundum est lacessitum fortiter et perseueranter uindicari atque haec de domesticis custodibus illa de pastoralibus pecuarius canis neque tam strigosus aut pernix debet esse quam qui dammas ceruosque et uelocissima sectantur animalia nec tam obesus aut grauis quam uillae horreique custos sed et robustus nihilo minus et aliquatenus promptus ac strenuus quoniam et ad rixam pugnamque nec minus ad cursum conparatur cum et lupi repellere insidias et raptorem  ferum consequi fugientem praedamque excutere atque auferre debeat quare status eius longior productiorque ad hos casus magis habilis est quam breuis aut etiam quadratus quoniam ut dixi non numquam necessitas exigit celeritate bestiam consectandi ceteri artus similes membris uillatici canis aeque probantur cibaria fere eadem sunt utrique generi praebenda nam si tam laxa rura sunt ut sustineant pecorum greges omnis sine discrimine hordeacea farina cum sero commode pascit sin autem surculo consitus ager sine pascuo est farreo uel triticeo pane satiandi sunt admixto tamen liquore coctae fabae      sed tepido nam feruens rabiem creat huic quadripedi neque feminae neque mari nisi post annum permittenda uenus est quae si teneris conceditur carpit et corpus et uires animosque degenerat primus effetae partus amouendus est quoniam tiruncula nec recte nutrit et educatio  totius habitus aufert incrementum mares iuueniliter usque in annos decem progenerant post id tempus ineundis feminis non uidentur habiles quoniam seniorum pigra suboles existit feminae concipiunt usque in annos nouem nec sunt utiles post decimum catulos sex mensibus primis dum corroborentur emitti non oportet nisi ad matrem lusus ac lasciuiae causa postea catenis per diem continendi et noctibus soluendi nec umquam eos quorum generosam uolumus indolem conseruare patiemur alienae nutricis uberibus educari quoniam semper et lac et spiritus maternus longe magis ingenii atque incrementa corporis auget quod si et feta lacte deficitur caprinum maxime conueniet praeberi catulis dum fiant mensum quattuor nominibus autem non longissimis appellandi sunt quo celerius quisque uocatus exaudiat nec tamen breuioribus quam quae duabus syllabis enuntiantur sicuti graecum est skulac  latinum ferox graecum lakwn latinum celer uel femina ut sunt graeca spoudh alkh rwmh latina lupa cerua tigris catulorum caudas post diem quadragensimum quam sint editi sic castrare conueniet neruus est qui per articulos spinae prorepit usque ad ultimam partem caudae is mordicus conprehensus et aliquatenus eductus abrumpitur quo facto neque in longitudinem cauda foedum capit incrementum et ut plurimi pastores adfirmant rabies arcetur letifer morbus huic generi  medicinae eorum fere autem per aestatem sic muscis aures canum exulcerantur saepe ut totas amittant quod ne fiat amaris nucibus contritis linendae sunt quod si ulceribus iam praeoccupatae fuerint coctam picem liquidam suillae adipi mixtam uulneribus stillari conueniet hoc eodem medicamine contacti ricini decidunt nam manu non sunt uellendi ne ut et ante praedixeram faciant ulcera pulicosae cani remedia sunt siue cyminum  tritum pari pondere cum ueratro aquaque mixtum et inlitum seu cucumeris anguinei sucus uel si haec non sunt uetus amurga per totum corpus infusa si scabies infestauit gypsi et sesami tantundem conterito et cum pice liquida permisceto uitiosamque partem linito quod medicamentum putatur etiam hominibus esse conueniens eadem pestis si fuerit uehementior cedrino liquore aboletur reliqua uitia sicut in ceteris animalibus praecepimus curanda erunt hactenus de minore pecore mox de uillaticis pastionibus quae continent uolucrum pisciumque et siluestrium quadripedum curam sequente uolumine praecipiemus  rei rusticae liber octauus de uillaticis pastionibus auiarius et piscator liber octauus haec continet i de cortalibus gallinis nutriendis et gallinariis constituendis ii de seruandis ouis iii de gallinis farciendis iiii de palumbis et columbis farciendis u de columbariis constituendis  ui de turturibus uii de turdis uiii de pauonibus uiiii de numidicis et rusticis gallinis x de anseribus xi de anatibus xii de piscinis faciendis et piscibus alendis  quae fere consummabant publi siluine ruris expediendi scientiam quaeque pecuariae negotiationis exigebat ratio septem memorauimus libris hic nunc sequentis numeri titulum possidebit nec quia proximam propriamque rustici curam desiderent ea quae dicturi sumus sed quia non alio loco quam in agris aut uillis debeant administrari et tamen agrestibus magis quam urbanis prosint quippe uillaticae pastiones sicut pecuariae non minimam colono stipem conferunt cum et auium stercore macerrimis uineis et omni surculo atque aruo medeantur et eisdem familiarem focum mensamque pretiosis dapibus opulentent postremo uenditorum animalium pretio uillae reditum augeant quare de hoc quoque genere pastionis dicendum censui est autem id fere uel in uilla uel circa uillam in uilla est quod appellant graeci orneiqwnes kai peristerewnes atque etiam cum  datur liquoris facultas ixquotrofeia sedula cura exercentur ea sunt omnia ut latine potius loquamur sicut auium cohortalium stabula nec minus earum quae conclauibus septae saginantur uel aquatilium animalium receptacula rursus circa uillam ponuntur melisswnes kai xhnoboskia quin etiam lagotrofeia studiose administrantur quae nos similiter appellamus apum cubilia apiaria uel nantium uolucrum quae stagnis piscinisque laetantur auiaria uel etiam pecudum siluestrium quae nemoribus clausis custodiuntur uiuaria  prius igitur de his praecipiam quae intra septa uillae pascuntur ac de aliis quidem forsitan ambigatur an sint agrestibus possidenda gallinarum uero plerumque agricolae cura sollemnis est earum genera sunt uel chortalium uel rusticarum uel africanarum  de chortalibus gallinis  chortalis est auis quae uulgo per omnes fere uillas conspicitur rustica quae non dissimilis uillaticae per aucupem decipitureaque plurima est in insula quam nauitae ligustico mari sitam producto nomine alitis gallinariam uoci  tauerunt africana est quam plerique numidicam dicunt meleagridi similis nisi quod rutilam galeam et cristam capite gerit quae utraque sunt in meleagride caerulae sed ex his tribus generibus chortales feminae proprie appellantur gallinae mares autem galli semimares capi qui hoc nomine uocantur cum sint castrati libidinis abolendae causa nec tamen id patiuntur amissis genitalibus sed ferro candente calcaribus inustis quae cum ignea ui consumpta sunt facta ulcera dum consanescant figulari creta linuntur huius igitur uillatici generis non spernendus est reditus si adhibeatur educandi scientia quam plerique graecorum et praecipue celebrauere deliaci sed et hi quoniam procera corpora et animos ad proelia pertinacis requirebant praecipue tanagricum genus et rhodium probabant nec minus calcidicum et medicum quod ab imperito uulgo littera mutata melicum appellatur nobis nostrum uernaculum maxime placet omisso tamen illo studio  graecorum qui ferocissimum quemque alitem certaminibus et pugnae praeparabant nos enim censemus instituere uectigal industrii patrisfamiliae non rixiosarum auium lanistae cuius plerumque totum patrimonium pignus aleae uictor gallinaceus pyctes abstulit igitur cui placebit sequi nostra praecepta consideret oportet primum quam multas et cuiusmodi parare debeat matrices deinde qualiter eas tutari et pascere mox quibus anni temporibus earum partus excipere tum demum ut incubent et excludant efficere postremo ut commode pulli educentur operam dare his enim curis et ministeriis exercetur ratio chortalis quam graeci uocant orniqotrofian parandi autem modus est ducentorum capitum quae pastoris unius curam distendant dum tamen anus sedula uel puer adhibeatur custos uagantium ne obsidiis hominum aut insidiatorum animalium diripiantur mercari porro nisi fecundissimas aues non expedit eae sint rubicundae uel infuscae plumae nigrisque pinnis ac si fieri  poterit omnes huius et ab hoc proximi coloris eligantur sin aliter uitentur albae quae fere cum sint molles ac minus uiuaces tum ne fecundae quidem facile reperiuntur atque etiam conspicuae propter insigne candoris ab accipitribus et aquilis saepius abripiuntur sint ergo matrices robii coloris quadratae pectorosae magnis capitibus rectis rutilisque cristulis albis auribus et sub hac specie quam amplissimae nec paribus unguibus generosissimaeque creduntur quae quinos habent digitos sed ita ne cruribus emineant transuersa calcaria nam quae hoc uirile gerit insigne contumax ad concubitum dedignatur admittere marem raroque fecunda etiam cum incubat calcis aculeis oua perfringit gallinaceos mares nisi salacissimos habere non expedit atque                                                       in his quoque sicut feminis idem color idem numerus unguium status altior quaeritur sublimes sanguineaeque nec obliquae cristae rauidi uel nigrantes oculi breuia et adunca rostra maximae candidissimaeque aures paleae ex rutilo albicantes quae uelut incanae barbae dependent iubae deinde uariae uel ex auro flauae per colla ceruicesque in umeros diffusae tum  lata et musculosa pectora lacertosaeque similes brachiis alae tum procerissimae caudae duplici ordine singulis utrimque prominentibus pinnis inflexae quin etiam uasta femina et frequenter horrentibus plumis hirta robusta crura nec longa sed infestis uelut sudibus nocenter armata mores autem quamuis non ad pugnam neque ad uictoriae laudem praeparentur maxime tamen generosi probantur ut sint elati alacres uigilaces et ad saepius canendum prompti nec qui facile terreantur nam interdum resistere debent et protegere coniugalem gregem quin et attollentem minas serpentem uel aliud noxium animal interficere talibus autem maribus quinae singulis feminae comparantur nam rhodii generis aut medici propter grauitatem neque patres nimis salaces nec fecundae matres quae tamen ternae singulis maritantur et cum pauca oua posuerunt inertes ad incubandum multoque magis ad excludendum raro fetus suos educant itaque quibus cordi est ea genera propter corporum speciem possidere cum exceperunt oua generosarum uulgaribus gallinis subiciunt ut ab his excusi pulli nutriantur tanagrici plerumque rhodiis et medicis amplitudine pares non multum moribus a uernaculis distant sicut et calcidici omnium tamen horum generum nothi sunt optimi pulli quos conceptos ex peregrinis maribus nostra  tes ediderunt et salacitatem fecunditatemque uernaculam retinent pumileas aues nisi quem humilitas earum delectat nec propter fecunditatem nec propter alium reditum nimium probo tam hercule quam nec pugnacem nec rixosae libidinis marem nam plerumque ceteros infestat et non patitur inire feminas cum ipse pluribus sufficere non queat inpedienda est itaque procacitas eius anpullaceo corio quod cum in orbiculum formatum est media pars eius rescinditur et per excisam partem galli pes inseritur eaque quasi compede cohibentur feri mores sed ut proposui iam de tutela generis uniuersi praecipiam  de gallinariis gallinaria constitui debent parte uillae quae hibernum spectat orientem iuncta sint ea furno uel culinae ut ad auem perueniat fumus qui est huic generi praecipue salutaris totius autem officinae id est ornitonis tres continuae extruuntur cellae quarum sicuti dixi perpetua frons orientem sit obuersa in ea deinde fronte exiguus detur unus omnino aditus mediae cellae quae ipsa e tribus minima esse debet in altitudinem et quoqueuersus pedes septem in ea singuli dextro laeuoque pariete  aditus ad utramque cellam faciundi sunt iuncti parieti qui est intrantibus aduersus huic autem focus applicetur tam longus ut nec inpediat praedictos aditus et ab eo fumus perueniat in utramque cellam eaeque longitudinis et altitudinis duodenos pedes habeant nec plus latitudinis quam media sublimitas diuidatur tabulatis quae super se quaternos et infra septenos liberos pedes habeant quoniam ipsa singulos occupant utraque tabulata gallinis seruire debent et ea paruis ab oriente singulis inluminari fenestellis quae et ipsae matutinum exitum praebeant auibus ad cohortem nec minus uespertinum introitum sed curandum erit ut semper noctibus claudantur quo tutius aues maneant infra tabulata maiores fenestellae aperiantur et eae clatris muniantur ne possint noxia inrepere animalia sic tamen ut inlustria sint loca quo commodius habitet auiarius qui subinde debet speculari aut incubantis aut parturientis fetas nam etiam in his ipsis locis ita crassos parietes aedificare conuenit ut excisa per ordinem gallinarum cubilia recipiant in quibus aut oua edantur aut  excludantur pulli hoc enim et salubrius et elegantius est quam illud quod quidam faciunt ut palis in parietis uehementer actis uimineos qualos superponant siue autem parietibus ita ut diximus cauatis aut qualis uimineis praeponenda erunt uestibula per quae matrices ad cubilia uel pariendi uel incubandi causa perueniant neque enim debent ipsis nidis inuolare ne dum adsiliunt pedibus oua confringant ascensus deinde auibus ad tabulata per utramque cellam datur iunctis parieti modicis asserculis qui paulum formatis gradibus asperantur ne sint aduolantibus lubrici sed ab chorte forinsecus praedictis fenestellis scandulae similiter iniungantur quibus inrepant aues ad requiem nocturnam maxime autem curabimus ut et haec auiaria et cetera de quibus mox dicturi sumus intrinsecus et extrinsecus poliantur opere tectorio ne quae ad aues feles habeant aut coluber adcessum tum et aeque noxiae prohibeantur pestes tabulatis insistere dormientem auem non expedit ne suo laedatur stercore quod cum pedibus uncis adhaesit podagram creat ea pernicies ut euitetur perticae dolantur in quadrum  ne teres leuitas earum supersilientem uolucrem non recipiat conquadratae deinde foratis duobus aduersis parietibus induuntur ita ut a tabulato pedalis altitudinis et inter se bipedali latitudinis spatio distent haec erit cohortalis officinae dispositio ceterum cohors ipsa per quam uagantur non tam stercore quam uligine careat nam plurimum refert aquam non esse in ea nisi in uno loco quam bibant eaque mundissima stercorosa pituitam concitat puram tamen seruare non possis nisi clausam uasis in hunc usum fabricatis sunt autem qui aut aqua replentur aut cibo plumbei canales quos magis utiles esse ligneis aut fictilibus conpertum est hi superpositis operculis clauduntur et a lateribus super mediam partem altitudinis per spatia palmaria modicis forantur cauis ita ut auium capita possint admittere nam nisi operculis muniantur quantulumcumque aquae uel ciborum inest pedibus euerritur sunt qui a superiore parte foramina ipsis operculis inponant quod fieri non oportet nam supersiliens auis proluuie uentris cibos et aquam conspurcat   de cibariis gallinarum cibaria gallinis praebentur optima pinsitum hordeum et uicia nec minus cicercula tum etiam milium aut panicum sed haec ubi uilitas annonae permittit ubi uero ea est carior excreta tritici minuta commode dantur nam per se id frumentum etiam quibus locis uilissimum est non utiliter praebetur quia obest auibus potest etiam lolium decoctum obici nec minus furfures modice a farina excreti qui si nihil habent farris non sunt idonei nec tamen appetuntur ieiunis cytisi folia seminaque maxime probantur et sunt huic generi gratissima neque est ulla regio in qua non possit huius arbusculae copia esse uel maxima uinacea quamuis tolerabiliter pascant dari non debent nisi quibus anni temporibus auis fetum non edit nam et partus raros et oua faciunt exigua sed cum plane post autumnum cessant a fetu potest hoc cibo sustineri ac tamen quaecumque dabitur esca per cohortem uagantibus die incipiente et iam in uesperum declinato bis diuidenda est ut et mane non protinus a cubili latius euagentur et ante crepusculum propter cibi spem temperius ad officinam redeant  possintque numerus capitum saepius recognosci nam uolatile pecus facile custodiam pastoris decipit siccus etiam puluis et cinis ubicumque cohortem porticus uel tectum protegit iuxta parietem reponendus est ut sit quo aues se perfundant nam his rebus plumam pinnasque emundant si modo credimus ephesio heraclito qui ait sues caeno chortales aues puluere lauari gallina post primam emitti et ante horam diei undecimam claudi debet cuius uagae cultus hic quem diximus erit nec tamen alius clausae nisi quod ea non emittetur sed intra ornithonem ter die pascitur maiore mensura nam singulis capitibus quaterni cyathi diurna cibaria sunt cum uagis bini praebeantur habeat tamen etiam clausa oportet amplum uesti                                                     bulum quo prodeat et ubi apricetur idque sit retibus munitum ne aquila uel accipiter inuolet quas inpensas et curas nisi locis quibus harum rerum uigent pretia non expedit adhiberi antiquissima est autem  cum omnibus pecoribus tum in hoc fides pastoris qui nisi eam domino seruat nullius ornithonis quaestus uincit inpensas de tutela satis dictum est nunc reliquum ordinem persequemur  confecta bruma parere fere id genus auium consueuit atque earum quae sunt fecundissimae locis tepidioribus circa kalendas ianuarias oua edere incipiunt frigidis autem regionibus eodem mense post idus sed cibis idoneis fecunditas earum elicienda est quo maturius partum edant optime praebetur ad satietatem hordeum semicoctum nam et maius facit ouorum incrementum et frequentiores partus et is cibus quasi condiendus est interiectis cythisi foliis ac semine eiusdem quae maxime putantur augere fecunditatem auium modus cibariorum sit ut dixi uagis binorum cyathorum hordei aliquid tamen admiscendum erit cytisi uel si id non fuerit uiciae aut milii curae autem debebit esse custodi cum parturient aues ut habeant quam mundissimis paleis constrata cubilia quae subinde conuerrat et alia stramenta quam recentissima re  ponat nam pulicibus atque aliis similibus replentur quae secum affert auis cum ad idem cubile reuertitur adsiduus autem debet esse custos et speculari parientes quod se facere gallinae testantur crebris singultibus interiecta uoce acuta obseruare itaque dum edant oua et confestim circumire oportebit cubilia ut quae nata sunt recolligantur notenturque quae quoque die sunt edita et quam recentissima supponantur gluttientibus sic enim rustici appellant auis eas quae uolunt incubare cetera uel reponantur uel aere mutentur aptissima porro sunt ad excludendum recentissima quaeque possunt tamen etiam requieta subponi dum ne uetustiora sint quam dierum decem fere autem cum primum partum consummauerunt gallinae incubare cupiunt ab idibus ianuariis quod facere non omnibus permittendum est quoniam quidem nouellae  magis edendis quam excudendis ouis utiliores sunt inhibeturque cupiditas incubandi pinnula per nares traiecta ueteranas igitur auis ad hanc rem eligi oportebit quae iam saepius id fecerint moresque earum maxime pernosci quoniam aliae melius excudant aliae editos pullos commodius educent at e contrario quaedam et sua et aliena oua comminuunt atque consumunt quod facientem protinus summouere conueniet pulli autem duarum aut trium auium excusi dum adhuc teneri sunt ad unam quae est melior nutrix transferri debent sed primo quoque die dum mater suos et alienos propter similitudinem dinoscere non potest uerumtamen seruari oportet modum neque enim debet maior esse quam triginta capitum negant enim hoc ampliorem gregem posse ab una nutriri numerus ouorum quae subiciuntur inpar obseruatur nec semper idem nam primo tempore id est mense ianuario quindecim nec umquam plura subici debent martio nouem nec his pauciora undecim aprili tota deinde aestate usque in  kalendas octobris tredecim postea superuacua est huius rei cura quod frigoribus exclusi pulli plerumque intereant multi tamen etiam ab aestiuo solstitio non putant bonam pullationem quod ab eo tempore etiam si facile educationem habent iustum tamen non capiunt incrementum uerum suburbanis locis ubi a matre pulli non exiguis pretiis ueneunt probanda est aestiua educatio semper autem cum supponuntur oua considerari debebit ut luna crescente ab decima usque ad quintam decimam id fiat nam et ipsa suppositio per hos fere dies est commodissima et sic administrandum est ut rursus cum excluduntur pulli luna crescat diebus quibus animantur oua et in speciem uolucrum conformantur ter septenis opus est gallinaceo generi at pauonino et anserino paulo amplius ter nouenis quae si quando fuerint supponenda gallinis prius eas incubare decem diebus fetibus alienigenis patiemur tum demum sui generis quattuor oua nec plura quam quinque fouenda recipient sed et haec quam  maxima nam ex pusillis aues minutae nascuntur cum deinde quis uolet quam plurimos mares excudi longissima quaeque et acutissima oua subiciet et rursus cum feminas quam rutundissima de suppositione ouorum subponendi autem consuetudo tradita est ab his qui religiosius haec administrant eiusmodi primum quam secretissima cubilia legunt ne incubantes matrices ab aliis auibus inquietentur deinde antequam consternant ea diligenter emundant paleasque quas substraturi sunt sulpure et bitumine atque ardente teda perlustrant et expiatas cubilibus iniciunt ita factis concauatis nidis ne aduolantibus aut etiam desilientibus decidant oua plurimi etiam infra cubilium stramenta graminis aliquid et ramulos lauri nec minus alii capita cum clauis ferreis subiciunt quae cuncta remedio creduntur esse aduersus tonitrua quibus uitiantur oua pullique semiformes interimuntur antequam toti partibus suis consummentur seruat autem qui  subicit ne singula in cubili manu conponat sed totum ouorum numerum in alueolum ligneum conferat deinde uniuersum leuiter in praeparatum nidum transfundat incubantibus autem gallinis iuxta ponendus est cibus ut saturae studiosius nidis inmorentur neue longius euagatae refrigerent oua quae quamuis pedibus ipsae conuertant auiarius tamen cum desilierint matres circumire debet ac manu uersare ut aequaliter calore concepto facile animentur quin etiam si qua unguibus laesa uel fracta sunt ut remoueat idque cum fecerit duodeuiginti diebus undeuicesimo animaduertat an pulli rostellis oua pertuderint et auscultetur si pipant nam saepe propter crassitudinem putaminarum rumpere non queunt itaque haerentis pullos manu eximere oportebit et matri fouendos subicere idque non amplius triduo facere nam post unum et uicesimum diem silentia oua carent  animalibus eaque remouenda sunt ne incubans inani spe diutius retineatur effeta pullos autem non oportet singulos ut quisque natus sit tollere sed uno die in cubili sinere cum matre et aqua ciboque abstinere dum omnes excudantur postero die cum grex fuerit effectus hoc modo deponatur cribro uiciario uel etiam loliario qui iam fuerit in usu pulli superponantur deinde pulei surculis fumigentur ea res uideatur prohibere pituitam quae celerrime teneros interficit post hoc cauea cum matre cludendi sunt et farre hordeaceo cum aqua incocto uel adoreo farre uino resperso modice alendi nam maxime cruditas uitanda est et ob hoc iam tertia die cauea cum matre continendi sunt priusque quam emittantur ad recentem cibum singuli temptandi ne quid hesterni habeant in gutture nam nisi uacua est ingluuies cruditatem significat abstinerique debent dum concoquant  longius autem non est permittendum teneris euagari sed circa caueam continendi sunt et farina hordeacea pascendi dum corroborentur cauendumque ne a serpentibus adflentur quarum odor tam pestilens est ut interimat uniuersos id uitatur saepius incenso cornu ceruino uel galbano uel muliebri capillo quorum omnium fere nidoribus praedicta pestis summouetur sed et curandum erit ut tepide habeantur nam nec calorem nec frigus sustinent optimumque est intra officinam clausos haberi cum matre et post quadragesimum diem potestatem uagandi fieri sed primis quasi infantiae diebus pertractandi sunt plumulaeque sub cauda clunibus detrahendae ne stercore conquinatae durescant et naturalia praecludant quod quamuis caueatur saepe tamen euenit ut aluus exitum non habeat itaque pinna pertunditur et iter digestis cibis praebetur saepe etiam ualidioribus factis atque ipsis matribus etiam uitanda pituitae pernicies erit quae ne fiat mundissimis uasis  et quam purissimam praebebimus aquam nec minus gallinaria semper fumigabimus et emundata stercore liberabimus quod si tamen pestis permanserit sunt qui micas alii tepido madefaciant oleo et faucibus inferant quidam hominis urina tepida rigant         ora et tamdiu conprimunt dum eas amaritudo cogat per nares emoliri pituitae nauseam uua quoque quam graeci agrian stafulhn uocant cum cibo mixta prodest uel eadem pertrita et cum aqua potui data atque haec remedia mediocriter laborantibus adhibentur nam si pituita circumuenit oculos et iam cibos auis respuit ferro rescinduntur genae et coacta sub oculis sanies omnis exprimitur atque ita paulum triti salis uulneribus infriantur id porro uitium maxime nascitur cum frigore et penuria cibi laborant aues item cum per aestatem consistens in cohortibus fuit aqua item cum ficus aut uua inmatura nec ad satietatem permissa est quibus scilicet cibis abstinendae sunt aues eosque ut fastidiant efficit uua labrusca de uepribus inmatura  lecta quae cum hordeo triticeo minuto cocta obicitur esurientibus eiusque sapore offensae aues omnem spernantur uuam similis ratio est etiam caprifici quae decocta cum cibo praebetur auibus et ita fici fastidium creat mos quoque sicut in ceteris pecudibus eligendi quamque optimam et deteriorem uendendi seruetur etiam in hoc genere ut per autumni tempus omnibus annis cum fructus earum cessat numerus quoque minuatur summouebimus autem ueteres id est quae trimatum excesserunt item quae aut parum fecundae aut parum bonae nutrices sunt praecipue quae oua uel sua uel aliena consumunt nec minus quae uelut mares cantare coeperunt item serotini pulli qui a solstitio nati capere iustum incrementum non potuerunt in masculis non eadem ratio seruabitur sed tamdiu custodiemus generosos quamdiu feminas inplere potuerunt nam rarior est in his auibus mariti bonitas eodem quoque tempore cum parere desinent aues id est ab idibus nouembribus pretiosiores cibi subtrahendi sunt et uinacea praebenda quae satis commode pascunt adiectis interdum tritici excrementis   de seruandis ouis ouorum quoque longioris temporis custodia non aliena est huic curae quae commode seruantur per hiemem si paleis obruas aestate si furfuribus quidam prius trito sale sex horis adoperiunt deinde eluunt atque ita paleis ac furfuribus obruunt nonnulli solida multi etiam fresa faba coaggerant alii salibus integris adoperiunt alii muria tepefacta durant sed omnis sal quemadmodum non patitur putrescere ita minuit oua nec sinit plena permanere quae res ementem deterret itaque ne in muriam quidem qui demittunt integritatem ouorum conseruant  de farturis pinguem quoque facere gallinam quamuis fartoris non rustici sit officium tamen quia non aegre contingit praecipiendum putaui locus ad hanc rem desideratur maxime calidus et minimi luminis in quo singulae caueis angustioribus uel sportis inclusae pendeant aues sed ita coartatae ne uersari possint uerum habeant ex utraque parte foramina unum quo caput exeratur alterum quo cauda clunesque ut et cibos capere possint et eos digestos sic edere ne stercore coinquinentur  substernantur autem mundissimae paleae uel molle foenum id est cordum nam si dure cubant non facile pinguescunt pluma omnis e capite et sub alis atque clunibus detergetur illic ne peduculum creet hic ne stercore loca naturalia exulceret cibus autem praebetur hordeacea farina quae cum est aqua consparsa et subacta formantur offae quibus auis saliuatur hae tamen primis diebus dari parcius debent dum plus concoquere consuescant nam cruditas maxime uitanda est tantumque praebendum quantum digerere possint neque ante recens admouenda est quam temptato gutture apparuerit nihil ueteris escae remansisse cum deinde satiata est auis paululum deposita cauea dimittitur et ita ne euagetur sed potius si quid est quod eam stimulet aut mordeat rostro persequatur haec fere communis est cura farcientium nam illi qui uolunt non solum opimas sed etiam teneras auis efficere mulsea re  centi aqua praedicti generis farinam conspargunt et ita farciunt nonnulli tribus aquae partibus unam boni uini miscent madefactoque triticeo pane obesant auem quae prima luna quoniam id quoque custodiendum est saginari coepta uicensima pergliscit sed si fastidiet cibum totidem diebus minuere oportebit quot iam farturae processerint ita tamen ne tempus omne opimandi quintam et uicesimam lunam superueniat antiquissimum est autem maximam quamque auem lautioribus epulis destinare sic enim digna merces sequitur operam et inpensam  de palumbis et columbis farciendis hac eadem ratione palumbos columbosque cellares pinguissimos facere contingit neque est tamen in columbis farciendis tantus reditus quantus in educandis nam etiam horum possessio non abhorret a cura boni rustici sed id genus minore tutela pascitur longinquis regionibus ubi liber egressus auibus  permittitur quoniam uel summis turribus uel editissimis aedificiis adsignatas sedes frequentant patentibus fenestris per quas ad requirendos cibos euolitant duobus tamen aut tribus mensibus adceptant conditiua cibaria ceteris se ipsas pascunt seminibus agrestibus sed hoc suburbanis locis facere non possunt quoniam intercipiuntur uariis aucupum insidiis itaque clausae intra tectum pasci debent nec in plano uillae loco nec in frigido sed in edito fieri tabulatum oportet quod aspiciat hibernum meridiem eiusque parietes ne iam dicta iteremus ut in ornithone praecepimus continuis cubilibus excauentur uel si non ita conpetit paxillis adactis tabulae superponantur quae uel loculamenta quibus nidificent aues uel fictilia columbaria recipient praepositis uestibulis per quae ad cubilia perueniant totus autem locus et ipsae columbarum cellae poliri debent albo tectorio quoniam eo colore praecipue delectantur hoc genus auium nec minus extrinsecus leuigari parietes maxime circa fenestram ea sit ita posita ut maiorem partem hiberni diei solis admittat habeatque adpositam satis amplam caueam  retibus emunitam quae excludat accipitres et recipiat egredientis ad apricationem columbas nec minus in agros emittat matrices quae ouis uel pullis incubant ne quasi graui perpetuae custodiae seruitio contristatae senescant nam cum paulum circa aedificia uolitauerunt exhilaratae recreantur et ad foetus suos uegetiores redeunt propter quos ne longius quidem euagari aut fugere conantur uasa quibus aqua praebetur similia esse debent gallinariis quae colla bibentium admittant et cupientis lauari propter angustias non recipiant nam id facere eas nec ouis nec pullis quibus plerumque incubant expedit ceterum cibos iuxta parietem conueniet spargi quoniam fere partes eae columbarii carent stercore commodissima cibaria putantur uicia uel eruum tum etiam lenticula milium lolium nec minus excreta tritici et si qua sunt alia legumina quibus etiam gallinae aluntur locus autem subinde conuerri et emundari debet nam quanto est cultior tanto laetior auis conspicitur eaque tam fastidiosa est ut saepe sedes suas perosa si detur auolandi potestas relinquat quod frequenter in his regionibus ubi liberos habent egressus accidere solet id ne  fiat uetus est democriti praeceptum genus accipitris titiunculum uocant rustici fere in aedificiis nidos facit eius pulli singuli fictilibus ollis conduntur spirantibusque opercula superponuntur et gypso lita uasa in angulis columbarii superponuntur quae res auibus amorem loci sic conciliat ne umquam deserant eligendae uero sunt ad educationem neque uetulae nec nimium nouellae sed corporis maximi curandumque si fieri possit ut pulli quemadmodum exclusi sunt numquam separentur nam fere si sic maritatae sunt plures educant fetus sin aliter certe ne alieni generis coniungantur ut alexandrina campanae minus enim conpares suos diligunt et ideo nec multum ineunt nec saepius fetant plumae color non semper nec omnibus idem probatus est atque ideo qui sit optimus non facile dictu est albus qui ubique uulgo conspicitur a quibusdam non nimium laudatus est nec tamen uitari debet in his quae cluso continentur nam       in uagis maxime est inprobandus quod eum facillime speculatur accipiter fecunditas autem quamuis longe minor sit quam est gallinarum maiorem tamen refert quaestum nam et octies anno pullos educat si est bona matrix et pretiis eorum dominicam conplet arcam sicut eximius auctor m uarro nobis adfirmat qui prodidit etiam illis seuerioribus temporibus paria singula milibus singulis sestertiorum solita uenire nam nostri pudet saeculi si credere uolumus inueniri qui quaternis milibus nummorum binas aues mercentur quamquam uel hos magis tolerabiles putem qui oblectamenta deliciarum possidendi habendique causa graui aere et argento pensent quam illos qui ponticum phasim et scythicae stagna maeotis helluati iam nunc gangeticas et aegyptias auis temulenter eructant potest tamen in hoc auiario sicuti dictum est sagina exerceri nam si quae steriles aut sordidi coloris interueniunt similiter ut gallinae farciuntur pulli uero facilius sub matribus pinguescunt  si iam firmis priusquam subuolent paucas detrahas pinnas et obteras crura ut uno loco quiescant praebeasque copiosum cibum parentibus quo et se et eos abundantius alant quidam leuiter obligant crura quoniam si frangantur dolorem et ex eo maciem fieri putent sed nihil ista res pinguitudinis efficit nam dum uincula exedere conantur non quiescunt et hac quasi exercitatione corpori nihil adiciunt fracta crura non plus quam bidui aut summum tridui dolorem adferunt et spem tollunt euagandi  de turturibus turturum educatio superuacua est quoniam id genus in ornithone nec parit nec excudit uolatura ita ut capitur farturae destinatur eaque leuiore cura quam ceterae aues saginatur uerum non omnibus temporibus nam per hiemem quamuis adhibeatur opera difficulter crescit et tamen quia maior est turdi copia pretium turturis minuitur rursus aestate uel sua sponte dummodo sit facultas cibi pinguescit nihil enim aliud quam obicitur esca sed praecipue milium nec quia tritico uel aliis frumentis minus crassescat uerum quod semine huius  maxime delectatur hieme tamen offae panis uino madefactae sicut etiam palumbos celerius opimant quam ceteri cibi receptacula non tamquam columbis loculamenta uel cellulae cauatae fiunt sed ad lineam mutuli per parietem fixi tegeticulas cannabinas adcipiunt praetentis retibus quibus prohibeantur uolare quoniam si id faciant corpori detrahunt in his adsidue pascantur milio aut tritico sed ea semina dari nisi sicca non oportet satiatque semodius cibi in diebus singulis uicenos et centenos turtures aqua semper recens et quam mundissima uasculis qualibus columbis atque gallinis praebetur tegeticulaeque emundantur ne stercus urat pedes quod tamen et ipsum diligenter reponi debet ad cultus agrorum arborumque sicut et omnium auium praeterquam nantium huius auis aetas ad saginam non tam uetus est idonea quam nouella itaque circa messem cum iam confirmata est pullities eligitur  de turdis turdis maior opera et inpensa praebetur qui omni quidem rure sed salubrius in eo pascuntur in quo capti sunt nam difficulter in aliam regionem transferuntur quia caueis clausi  plurimi despondent quod faciunt etiam cum eodem momento temporis a rete in auiaria coniecti sunt itaque ne id accidat ueterani debent intermisceri qui ab aucupibus in hunc usum nutriti quasi allectatores sint captiuorum maestitiamque eorum mitigent interuolando sic enim consuescent et aquam et cibos adpetere feri si mansuetos id facere uiderint locum aeque munitum et apricum quam columbae desiderant sed in eo transuersae perticae perforatis parietibus aduersis aptantur quibus insidant cum satiati cibo requiescere uolunt hae perticae non altius a terra debent subleuari quam hominis statura patitur ut a stante contingi possint cibi ponuntur fere partibus his ornitonis quae super perticas non habent quo mundiores permaneant semper autem arida ficus diligenter pinsita et permixta polline praeberi debet tam large quidem ut supersit hanc quidam mandunt et ita obiciunt sed istud in maiore numero facere uix expedit quia nec paruo conducuntur qui mandant et ab his ipsis aliquantum propter iucunditatem  consumitur multi uarietatem ciborum ne unum fastidiant praebendam putant ea est cum obiciuntur myrti et lentisci semina item oleastri et hederaceae baccae nec minus arbuti fere enim etiam in agris ab eiusmodi uolucribus adpetuntur quae in auiariis quoque desidentium detergent fastidia faciuntque auidiorem uolaturam quod maxime expedit nam largiore cibo celerius pinguescit semper tamen etiam canaliculi milio repleti adponuntur quae est firmissima esca nam illa quae supra diximus pulmentariorum uice dantur uasa quibus recens et munda praebeatur aqua non dissimilia sint gallinariis hac inpensa curaque m terentius ternis saepe denariis singulos emptitatos esse significat auorum temporibus quibus qui triumphabant populo dabant epulum at nunc aetatis nostrae luxuria cottidiana fecit haec pretia propter quae ne rusticis quidem contemnendus sit hic reditus atque ea genera quae intra septa uillae cibantur fere persecuti sumus nunc de his dicendum est quibus etiam exitus ad agrestia pabula dantur   de pauonibus pauonum educatio magis urbani patrisfamiliae quam tetrici rustici curam poscit sed nec haec tamen aliena est agricolae captantis undique uoluptates adquirere quibus solitudinem ruris eblandiatur harum autem decor auium etiam exteros nedum dominos oblectat idque genus alitum nemorosis et paruis insulis quales obiacent italiae facillime continetur nam quoniam nec sublimiter potest nec per longa spatia uolitare tum etiam quia furis et noxiorum animalium rapinae metus non est sine custode tuto uagatur maioremque pabuli partem sibi adquirit feminae quidem sua sponte tamquam seruitio liberatae studiosius pullos enutriunt nec curator aliud facere debet quam ut diei certo tempore signo dato iuxta uillam gregem conuocet et exiguum hordei concurrentibus obiciat ut nec auis esuriat et numerus aduenientium recognoscatur sed huius possessionis rara condicio est quare mediter  raneis maior adhibenda cura est eaque sic administretur herbidus siluestrisque ager planus sublimi cluditur maceria cuius tribus lateribus porticus adplicantur et in quarto duae cellae ut sit altera custodis habitatio atque altera stabulum pauonum sub porticibus deinde per ordinem fiunt harundinea septa in modum cauearum quales columbariae tectis superponuntur ea septa distinguuntur uelut clatris intercurrentibus calamis ita ut ab utroque latere singulos aditus habeant stabulum autem carere debet uligine cuius in solo per ordinem figuntur breues paxilli eorumque partes summae lingulas dolatas habent quae transuersis foratis perticis induantur hae porro quadratae perticae paxillis superponuntur ut auem recipiant adsilientem sed idcirco sunt exemptiles ut cum res exigit paxillis eductae liberum aditum conuerrentibus stabulum praebeant hoc genus auium cum trimatum expleuit optime progenerat siquidem tenerior aetas aut sterilis aut parum fecunda est masculus pauo gallinaceam salacitatem habet atque ideo  quinque feminas desiderat nam si unam uel alteram fetam saepius compressit uixdum concepta in aluo uitiat oua nec partum sinit perduci quoniam inmatura genitalibus locis excidunt ultima parte hiemis concitantibus libidinem cibis utriusque sexus accendenda uenus est maxime facit ad hanc rem si fauilla leui torreas fabam tepidamque des ieiunis quinto quoque die nec tamen excedas modum sex cyathorum in singulas auis haec cibaria non omnibus promisce spargenda sunt sed in singulis septis quae harundinibus contexi oportere proposueram portione seruata quinque feminarum et unius maris ponenda sunt cibaria nec minus aqua quae sit idonea potui quod ubi factum est mares diducuntur in sua quisque septa cum feminis et aequaliter uniuersus grex pascitur nam etiam in hoc                genere pugnaces inueniuntur masculi qui et a cibo et a coitu prohibent minus ualidos nisi sint hac ratione separati fere autem locis apricis ineundi cupiditas exercet marem cum fauonii spirare coeperunt id est tempus ab idibus februariis ante martium mensem signa sunt extimulatae cupidinis cum semet ipsum uelut emirantem caudae gemmantibus pinnis  protegit idque cum facit rotari dicitur post admissurae tempus matrices custodiendae sunt ne alibi quam in stabulo fetus edant saepiusque digitis loca feminarum temptanda sunt nam in promptu gerunt oua quibus iam partus adpropinquat itaque includendae sunt incipientes ne extra clausum fetum edant maximeque temporibus his quibus parturiunt pluribus stramentis exaggerandum est auiarium quo tutius integri fetus excipiantur nam fere pauones cum ad nocturnam requiem uenerunt praedictis perticis insistentes enituntur oua quae quo proprius ac mollius deciderunt inlibatam seruant integritatem cottidie ergo diligenter mane temporibus feturae stabula circumeunda erunt et iacentia oua colligenda quae quanto recentiora gallinis subiecta sunt tanto commodius excuduntur idque fieri maxime patrisfamiliae rationi conducit nam feminae pauones quae non incubant ter anno fere partus edunt at quae fouent oua totum tempus fecunditatis aut excudendis aut etiam educandis pullis consumunt primus est partus quinque fere ouorum secundus quattuor tertius aut trium aut duorum  neque est quod committatur ut rhodiacae aues pauoninis incubent quae ne suos quidem fetus commode nutriunt sed ueteres maximae quaeque gallinae uernaculi generis eligantur eaeque nouem diebus a primo lunae incremento nouenis ouis incubent sintque ex his quinque pauonina et cetera gallinacei generis decimo deinceps die omnia gallinacea subtrahantur et totidem recentia eiusdem generis supponantur ut tricensima luna quae est fere noua cum pauoninis excudantur sed custodis curam non effugiat obseruare desilientem matricem saepius ad cubile peruenire et pauonina oua quae propter magnitudinem difficilius a gallina mouentur uersare manu idque quo diligentius faciat una pars ouorum notanda est atramento quod signum habebit auiarius an a gallina conuersa sint sed ut dixi meminerimus cohortales quam maximas ad hanc rem praeparari quae si mediocris habitus sint non debent amplius quam terna pauonina et sena generis sui fouere cum deinde fecerint pullos ad aliam nutricem gallinacei debebunt  transferri et subinde qui nati fuerint pauonini ad unam congregari donec quinque et uiginti capitum grex efficiatur sed cum erunt editi pulli similiter ut gallinacei primo die non moueantur postero deinde cum educatrice transferantur in caueam primisque diebus alantur hordeaceo farre uino resperso nec minus ex quolibet frumento cocta pulticula et refrigerata post paucos deinde dies huic cibo adiciendum erit concisum porrum tarentinum et caseus mollis uehementer expressus nam serum nocere pullis manifestum est lucustae quoque pedibus ademptis utiles cibandis pullis habentur atque his pasci debent usque ad sextum mensem postmodum satis est hordeum de manu praebere possunt autem post quintum et tricensimum diem quam nati sunt etiam in agrum satis tuto educi sequiturque grex uelut matrem gallinam singultientem ea cauea clausa fertur in agrum a pastore et missa ligato pede longa linea custoditur ad quam circumuolant pulli qui cum ad satietatem pasti sunt reducuntur in uillam persequentes ut dixi nutricis singultus satis autem conuenit inter auctores non debere alias gallinas quae pullos sui generis educant in eodem loco pasci nam cum  conspexerunt pauoninam prolem suos pullos diligere desinunt et inmaturos relinquunt perosae uidelicet quod nec magnitudine nec specie pauoninis pares sint uitia quae gallinaceo generi nocere solent eadem has aues infestant sed nec remedia traduntur alia quam quae gallinaceis adhibentur nam et pituita et cruditas et si quae aliae sunt pestes isdem remediis quae proposuimus prohibentur septimum deinde mensem cum excesserunt in stabulo cum ceteris ad nocturnam requiem debent includi et erit curandum ne humi maneant nam qui sic cubitant tollendi sunt et supra perticas inponendi ne frigore laborent  de numidicis et rusticis gallinis numidicarum eadem est fere quae pauonum educatio ceterum siluestres gallinae quae rusticae appellantur in seruitute non fetant et ideo nihil de his praecepimus nisi ut cibus ad satietatem praebeatur quo sint conuiuiorum epulis aptiores  de anseribus uenio nunc ad eas aues quas graeci uocant amfibious quia non tantum terrestria sed aquatilia quoque desiderant pabula nec magis humo quam stagno consuerunt eiusque generis  anser praecipue rusticis gratus est quod nec maximam curam poscit et sollertiorem custodiam quam canis praebet nam clangore prodit insidiantem sicut etiam memoria tradidit in obsidione capitoli cum aduentum gallorum uociferatus est canibus silentibus is autem non ubique haberi potest ut existimat uerissime celsus qui sic ait anser neque sine aqua nec sine multa herba facile sustinetur neque utilis est locis consitis quia quicquid tenerum contingere potest carpit sicubi uero flumen aut lacus est herbaeque copia neque nimis iuxta satae fruges id quoque genus nutriendum est quod etiam nos facere censemus non quia magni sit fructus sed quia minimi oneris at tamen praestat ex se pullos atque plumam quam non ut in ouibus lanam semel demetere sed bis anno uere et autumno uellere licet atque ob has quidem causas si permittit locorum conditio uel paucos utique oportet educare singulisque maribus ternas feminas destinarenam propter grauitatem pluris inire non possunt  quin etiam in frutectis circa chortem secretis angulis haras facere in quibus cubitent et fetus ubi edant   qui uero greges nantium possidere student xhnoboskia constituunt quae tum demum uigebunt si fuerint ordinata ratione tali cohors ab omni cetero pecore secreta clauditur alta nouem pedum maceria porticibusque circumdata ita ut in aliqua parte sit cella custodis sub porticibus deinde quadratae harae caementis uel etiam laterculis extruuntur quas singulas satis est habere quoquouersus pedes ternos et aditus singulos firmis ostiolis munitos quia per feturam diligenter claudi debent extra uillam deinde non longe ab aedificio si est stagnum uel flumen alia non quaeritur aqua sin aliter lacus piscinaque manu fiunt ut sint quibus inurinari possint aues nam sine isto primordio non magis quam sine terreno recte uiuere nequeunt palustris quoque sed herbidus ager destinetur atque alia pabula conserantur ut uicia trifolium fenum graecum sed praecipue genus intibi quod serin graeci appellant lactucae quoque in hunc usum semina uel maxime serenda sunt quoniam  et mollissimum est olus et libentissime ab his auibus appetitur tum etiam pullis utilissima est esca haec cum praeparata sunt curandum est ut mares feminaeque quam amplissimi corporis et albi coloris eligantur nam est aliud genus uarium quod a fero mitigatum domesticum factum est id neque aeque fecundum est nec tam pretiosum propter quod minime nutriendum est anseribus ad admittendum tempus aptissimum est a bruma mox ad pariendum et ad incubandum a kalendis februariis uel martiis usque ad solstitium quod fit ultima parte mensis iunii ineunt autem non ut priores aues de quibus diximus insistentes humi nam fere in flumine aut piscinis id faciunt singulaeque ter anno pariunt si prohibeantur fetus suos excudere quod magis expedit quam cum ipsae suos fouent nam et a gallinis melius enutriuntur et longe maior grex efficitur pariunt autem singulis fetibus oua primo quina sequenti quaterna nouissimo terna quem partum nonnulli permittunt ipsis matribus educare quia reliquo tempore anni uacaturae sunt a fetu minime autem concedendum est                                           feminis extra septum parere sed cum uidebuntur sedem quaerere comprimendae sunt atque temptandae nam si adpropinquat partus digito tanguntur oua quae sunt in prima parte  locorum genitalium quamobrem perduci ad haram debent includique ut fetum edant idque singulis semel fecisse satis est quoniam unaquaeque recurrit eodem ubi primo peperit sed nouissimo fetu cum uolumus ipsas incubare notandi erunt uniuscuiusque partus ut suis matribus subiciantur quoniam negatur anser aliena excudere oua nisi subiecta sua quoque habuerit supponuntur autem gallinis huius generis sicut pauonina plurima quinque paucissima tria ipsis deinde anseribus paucissima septem plurima quindecim sed custodiri debet ut ouis subiciantur herbae urticarum quo quasi remedio medicantur ne noceri possit excussis anserculis quos enecant urticae si teneros pupugerunt pullis autem formandis excludendisque triginta diebus opus est cum sunt frigora nam tepidis quinque et uiginti satis est saepius tamen anser tricensimo die nascitur atque is dum exiguus est decem primis diebus pascitur in hara clausus cum matre postea cum serenitas permittit producitur in prata et ad piscinas cauendumque est ne aut  aculeis urticae conpungantur aut esuriens mittatur in pascuum sed ante concisis intubis uel lactucae foliis saturetur nam si adhuc parum firmus indigens ciborum peruenit in pascuum fruticibus aut solidioribus herbis obluctatur ita pertinaciter ut collum abrumpat milium quoque aut etiam triticum mixtum cum aqua recte praebetur atque ubi paulum se confirmauit in gregem coaequalium conpellitur et hordeo alitur quod et in matricibus praebere non inutile est pullos autem non expedit plures in singulas haras quam uigenos adici nec rursus omnino cum maribus includi quoniam ualidior enecat infirmum cellas in quibus incubitant siccissimas esse oportet substratuique habere paleas uel si eae non sunt crassissimum quoque foenum cetera eadem quae in aliis generibus pullorum seruanda sunt ne coluber ne uipera faelesque aut etiam mustela possit aspirare quae fere pernicies ad internecionem prosternunt teneros sunt qui hordeum maceratum incubantibus adponant nec pa  tiantur matrices saepius nidum relinquere deinde pullis exclusis primis quinque diebus polentam uel maceratum far sicut pauonibus obiciunt nonnulli etiam uiride nasturcium consectum minutatim cum aqua praebent eaque eis est esca iucundissima mox ubi quattuor mensum facti sunt farturae maximus quisque destinatur quoniam tenera aetas praecipue habetur ad hanc rem aptissima et est facilis harum auium sagina nam polentam et pollinem ter die nihil sane aliud dari necesse est dummodo large bibendi potestas fiat nec uagandi facultas detur sintque calido et tenebricoso loco quae res ad creandas adipes multum conferunt hoc modo duobus mensibus pinguescunt etiam maximi nam pullities saepe quadraginta diebus optima redditur  de anatibus nessotrophii cura similis sed maior inpensa est nam clausae pascuntur anates quercedulae boschides phalagrides  similesque uolucres quae stagna et paludes rimantur locus planus eligitur isque munitur sublimiter pedum quindecim maceria deinde clatris superpositis grandi macula retibus contegitur ne aut euolandi sit potestas domesticis auibus aut aquilis et accipitribus inuolandi sed ea tota maceries opere tectorio leuigatur extra intraque ne feles aut uiuerra perrepat media deinde parte nessotrophii lacus defoditur in duos pedes altitudinis spatiumque longitudinis datur et latitudinis quantum loci conditio permittit orae lacus ne corrumpantur uiolentia restagnantis undae quae semper influere debet opere signino consternuntur easque non in gradus oportet erigi sed paulatim cliuo subsidere ut tamquam e litore descendatur in aquam solum autem stagni per circuitum quod sit instar modi totius duarum partium lapidibus inculcatis ac tectorio muniendum est ne possit herbas euomere praebeatque nantibus aquae puram superficiem  media rursus terrena pars esse debet ut colocasiis conseratur aliisque familiaribus atquae uiridibus quae inopacant auium receptacula sunt enim quibus cordi est uel insulis tamaricum aut scirporum frutectis immorari nec ob hanc tamen causam totus lacus siluulis occupetur sed ut dixi per circuitum uacet ut sine inpedimento cum apricitate diei gestiunt aues nandi uelocitate concertent nam quemadmodum desiderant esse quo inrepant et ubi delitiscentibus fluuialibus animalibus insidientur ita offenduntur si non sunt libera spatia quae permeent extra lacum deinde per uigenos undique pedes gramine ripae uestiantur sintque post hunc agri modum circa maceriam lapide fabricata et expolita tectoriis pedalia in quadratum cubilia quibus innidificent aues eaque contegantur intersitis buxeis uel myrteis fruticibus qui non excedant altitudinem parietum statim deinde perpetuus canaliculus humi depressus construatur per quem cottidie mixti cum aqua cibi decurrant sic enim pabulatur id genus auium gratissima est esca terrestris  leguminis panicum et milium nec non et hordeum sed ubi copia est etiam glans ac uinacea praebentur aquatilis autem cibi si sit facultas datur cammarus et riualis hallecula uel si qua sunt incrementi parui fluuiorum animalia tempora concubitus eadem quae ceteri siluestres alites obseruant martii sequentisque mensis per quos festucae surculique in uiuariis passim spargendi sunt ut colligere possint aues quibus nidos construant sed antiquissimum est cum quis nessotrophium constituere uolet ut praedictarum auium circa paludes in quibus plerumque fetant oua colligat et cohortalibus gallinis subiciat sic enim excusi educatique pulli deponunt ingenia siluestria clausique uiuariis haut dubitanter progenerant nam si modo captas auis quae consueuere libero uictu custodiae tradere uelis parere cunctantur in seruitute sed de tutela nantium uolucrum satis dictum est  de piscium cura uerum opportune dum meminimus aquatilium animalium ad curam peruenimus piscium quorum reditum quamuis alie  nissimum agricultoribus putemquid enim tam contrarium est quam terrenum fluuido tamen non omittam nam et harum studia rerum maiores nostri celebrauerunt adeo quidem ut etiam dulcibus aquis fluuiatilis cluderent pisces atque eadem cura mugilem squalumque nutrirent qua nunc muraena et lupus educatur magni enim aestimabat uetus illa romuli et numae rustica progenies si urbanae uitae comparetur uillatica nulla parte copiarum defici quamobrem non solum piscinas quas ipsi construxerant frequentabant sed etiam quos rerum natura lacus fecerat conuectis marinis seminibus replebant inde uelinus inde etiam sabatinus item uolsiniensis et ciminius lupos auratasque procreauerunt ac si qua sunt alia piscium genera dulcis undae tolerantia mox istam curam sequens aetas aboleuit et lautitiae locupletium maria ipsa neptunumque clauserunt iam tum auorum memoria cum circumferretur marcii philippi uelut urbanissimum quod erat luxuriose factum atque dictum nam is forte casini cum apud hospitem cenaret  appositumque e uicino flumine lupum degustasset atque expuisset inprobum factum dicto prosecutus peream inquit nisi piscem putaui hoc igitur periurium multorum subtiliorem fecit gulam doctaque et erudita palata fastidire docuit fluuialem lupum nisi quem tiberis aduerso torrente defetigasset itaque terentius uarro nullus est inquit hoc saeculo nebulo ac mintho qui non iam dicat nihil sua interesse utrum eiusmodi piscibus an ranis frequens habeat uiuarium ac tamen isdem temporibus quibus hanc memorabat uarro luxuriam maxime laudabatur seueritas catonis qui nihilominus et ipse tutor luculli grandi aere sestertium milium quadringentorum piscinas pupilli sui uenditabat iam enim celebres erant deliciae popinales cum ad mare deferrentur uiuaria quorum studiosissimi uelut ante deuictarum gentium                   numantinus et isauricus ita sergius orata et licinius muraena captorum piscium laetabantur uocabulis sed quoniam sic mores obcalluere non ut haec usitata uerum ut maxime laudabilia et honesta iudicarentur nos quoque ne uideamur tot saeculorum  seri castigatores hunc etiam quaestum uillaticum patri familiae demonstraremus qui siue insulas siue maritimos agros mercatur propter exilitatem soli quae plerumque litori uicina est fructus terrae percipere non potuerit ut ex mari reditum constituat huius autem rei quasi primordium est naturam loci contemplari quo piscinas facere constituerit non enim omnibus litoribus omne genus haberi potest limosa regio planum educat piscem uelut soleam rhombum passerem eadem quoque maxime idonea est conchyliis muricibus et ostreis purpurarumque tunc concharum pectunculis balanis uel sphondilis at harenosi gurgites planos quidem non pessime sed pelagios melius pascunt ut auratas ac dentices punicasque et indigenas umbras uerum conchyliis minus apti rursus optime saxosum mare nominis sui pisces nutrit qui scilicet quod in petris stabulentur saxatiles dicti sunt ut merulae turdique nec minus melanuria  atque ut litorum sic et fretorum differentias nosse oportet ne nos alienigenae pisces decipiant non enim omni mari potest omnis esse ut helops qui pamphilio profundo nec alio pascitur ut atlantico faber qui generosissimis piscibus adnumeratur in nostro gadium municipioeumque prisca consuetudine zaeum appellamus ut scarus qui totius asiae graeciaeque litore sicilia tenus frequentissimus exit numquam in ligusticum nec per gallias enauit ad hibericum mare itaque ne si capti quidem perferantur in nostra uiuaria diuturni queant possideri sola ex pretiosis piscibus muraena quamuis tartesii pelagi quod est ultimum uernacula quouis hospes freto peregrinum mare sustinet sed iam de situ piscinarum dicendum est  de positione piscinae stagnum censemus eximie optimum quod sic positum est ut insequens maris unda priorem summoueat nec intra conseptum sinat remanere ueterem namque id simillimum est pelago quod agitatum uentis adsidue renouatur nec concalescere potest quoniam gelidum ab imo fluctum reuoluit in partem superiorem id autem stagnum uel exciditur in petra cuius rarissima est occasio uel in litore construitur opere signino sed utcumque  fabricatum est si semper influente gurgite riget habere debet specus iuxta solum eorumque alios simplices et rectos quo secedant squamosi greges alios in cocleam retortos nec nimis spatiosos quibus muraenae delitiscant quamquam nonnullis commisceri eas cum alterius notae piscibus non placet quia si rabie uexantur quod huic generi uelut canino solet accidere saepissime persequuntur squamosos plurimosque mandendo consumunt itineraque si loci natura permittit omni lateri piscinae dari conuenit facilius enim uetus summouetur unda cum quacumque parte fluctus urget per aduersa patet exitus hos autem meatus fieri censemus per imam consepti partem si loci situs ita conpetit ut in solo piscinae posita libella septem pedibus sublimius esse maris aequor ostendat nam piscibus stagni haec in altitudinem gurgitis mensura abunde est nec dubium quin quanto magis imo mari ueniat unda tanto sit frigidior quod est aptissimum nantibus sin autem locus ubi uiuarium constituere censemus pari libra cum aequore maris est in pedes nouem defodiatur piscina et infra duos a summa parte cuniculis riui perducantur curandumque est ut largissime ueniant quoniam modus ille aquae iacentis infra libram maris non aliter exprimitur quam si maior recentis freti uis incesserit  multi putant in eiusmodi stagnis longos piscibus recessus et flexuosos in lateribus specus esse fabricandos quo sint opaciores aestuantibus latebrae sed si recens mare non semper stagnum permeat id facere contrarium est nam eiusmodi receptacula nec facile nouas admittunt aquas et difficiliter ueteres emittunt plusque nocet putris unda quam prodest opacitas debent tamen similes uelut cellae parietibus excauari ut sint quae protegant refugientis ardorem solis et nihilominus facile quam conceperint aquam remittant uerum meminisse oportebit ut riuis per quos exundat piscina praefigantur aenei foraminibus exiguis cancelli quibus inpediatur fuga piscium si uero laxitas permittit e litore scopulos qui praecipue uerbenis algae uestiuntur non erit alienum per stagni spatia disponere et quantum comminisci ualet hominis ingenium repraesentare faciem maris ut clausi quam minime custodiam sentiant hac ratione stabulis ordinatis aquatile pecus inducemus sitque nobis antiquissimum meminisse etiam in fluuiatili negotio quod in terreno praecipitur et quid quaeque ferat regio neque enim si uelimus ut in mari nonnumquam conspeximus  in uiuario multitudinem mullorum pascere queamus cum sit mollissimum genus et seruitutis indignantissimum raro itaque unus aut alter de multis milibus claustra patitur at contra frequenter animaduertimus intra septa pelagios greges inertis mugilis et rapacis lupi quare ut proposueram qualitatem litoris nostri contemplemur et si uidemus scopulosam probemus turdi complura genera merulasque et auidas mustelas tum etiam sine maculanam sunt et uariilupos includamus item flutas quae maxime probantur muraenas et si quae sunt aliae saxatilis notae quorum pretia uigent nam uile ne captare quidem nedum alere conducit possunt ista eadem genera etiam litoris harenosi stagnis contineri nam quae limo coenoque lita sunt ut ante iam dixi conchyliis magis et iacentibus apta sunt animalibus neque est eadem lacus positio quae recipit cubantis neque eadem praebentur cibaria prostratis piscibus et rectis namque soleis ac rhombis et similibus animalibus humilis in duos pedes piscina deprimitur ea parte litoris quae profundi recessu  numquam destituitur spissi deinde clatri marginibus infiguntur qui super aquam semper emineant etiam cum maris aestus intumuerit mox praeiaciuntur in gyrum moles ita ut conplectantur sinu suo et tamen excedant stagni modum sic enim et maris atrocitas obiectu crepidinis frangitur et in tranquillo consistens piscis sedibus suis non exturbatur neque ipsum uiuarium repletur congerie quam tempestatibus eructat pelagi uiolentia oportebit autem nonnullis locis moles intercidi more maeandri paruis sed angustis itineribus quae quantalibet hiemis saeuitia mare sine fluctu transmittant esca iacentium mollior esse debet quam saxatilium nam quia dentibus carent aut lambunt cibos aut integros hauriunt mandere quidem non possunt itaque praeberi conuenit tabentis halleculas et salibus exesam chalcidem putremque sardinam nec minus saurorum branchiam uel quicquid intestini pelamis aut lacertus gerit tum scombri carcharique et elacatae uenterculos etne per singula enumeremsalsamentorum omnium purgamenta quae cetariorum officinis euerruntur nos autem plura nominauimus genera non quia cuncta cunctis litoribus  exeunt sed ut ex his aliqua quorum erit facultas praebeamus facit etiam ex pomis uiridis adaperta ficus et mitis digitis infractus unedo nec minus elisum molle sorbum quique sunt cibi sorbilibus proximi ut e mulctra recens caseus si loci conditio uel lactis annona permittit nulla tamen aeque quam praedictae salsurae pabula commode dantur quoniam odorata sunt omnis enim iacens piscis magis naribus escam quam oculis uestigat nam dum supinus semper cubat sublimiora spectat et ea quae in plano sunt dextra laeuaque non facile peruidet itaque cum salsamenta obiecta sunt eorum sequens odorem peruenit ad cibos ceteri autem saxatiles aut pelagici satis et his sed et recentibus melius pascuntur nam et hallecula modo capta et cammarus exiguusque gobio quisquis denique est incrementi minuti piscis maiorem alit si quando tamen hiemis saeuitia non patitur eius generis escam dari uel sordidi                                        panis offae uel si qua sunt temporis poma concisa praebentur ficus quidem arida semper obicitur eximia si sit ut baeticae numidiaeque regionibus larga ceterum illud committi non debet quod multi faciunt ut nihil praebeant quia semetipsos etiam clausi diu tolerare possint nam nisi piscis domini cibariis  saginatur cum ad piscatoris forum perlatus est macies indicat eum non esse libero mari captum sed de custodia elatum propter quod plurimum pretio detrahitur atque haec uillatica pastio finem praesenti disputationi faciat ne inmodico uolumine lector fatigetur redeamus autem sequenti exordio ad curam siluestrium pecorum cultumque apium  rei rusticae liber nonus de uillaticis pastionibus macellarius et apiarius liber nonus haec continet i de uiuariis faciundis et includendis pecudibus feris ii de apibus iii quot genera sint apium et quod ex his optimum genus iiii quales pabulationes et qui situs pastionum aptus esse debeat u de sedibus apium eligendis  ui de uasis aluorum probandis uii quemadmodum aluei collocandi sint uiii de conparandis apibus uiiii quemadmodum siluestria examina capiantur x quemadmodum uernacula examina prodeuntia obseruentur et in aluos condantur xi quemadmodum frequentandi sint aluei qui exigua habent examina xii remedia morbo laborantium apium xiii quid quoque tempore faciant apes et per anni tempora quid earum curator facere debeat xiiii de melle conficiendo et quemadmodum aut quando castrari debeant aluei xu de cera faciunda  praefatio uenio nunc ad tutelam pecudum siluestrium et apium educationem quas et ipsas publi siluine uillaticas pastiones iure dixerim siquidem mos antiquus lepusculis capreisque ac subus feris iuxta uillam plerumque subiecta dominicis habitationibus ponebat uiuaria ut et conspectu sui clausa uenatio possidentis oblectaret oculos et cum exegisset usus epularum uelut e cella promeretur apibus quoque dabantur sedes adhuc nostra memoria uel in ipsis uillae parietibus excisis uel in protectis porticibus ac pomariis quare quoniam tituli quem praescripsimus huic disputationi ratio reddita est ea nunc quae proposuimus singula persequamur de uiuariis faciundis et includendis pecudibus feris ferae pecudes ut capreoli dammaeque nec minus orygum ceruorumque genera et aprorum modo lautitiis ac uoluptatibus dominorum seruiunt modo quaestui ac reditibus sed qui uenationem uoluptati suae claudunt contenti sunt utcumque con  petit proximus aedificio loci situs munire uiuarium semperque de manu cibos et aquam praebere qui uero quaestum reditumque desiderant cum est uicinum uillae nemus id enim refert non procul esse ab oculis domini sine cunctatione praedictis animalibus destinatur et si naturalis defuit aqua uel inducitur fluens uel infossi lacus signino consternuntur qui receptam pluuiatilem contineant modus siluae pro cuiusque facultatibus occupatur ac si lapidis et operae uilitas suadet haut dubie caementis et calce formatus circumdatur murus sin aliter crudo latere ac luto constructus ubi uero neutrum patrifamiliae conducit ratio postulat uacerris includi sic enim appellatur genus clatrorum idque fabricatur ex robore querceo uel subereo nam oleae rara est occasio quicquid denique sub iniuria pluuiarum magis diuturnum est pro conditione regionis ad hunc usum eligitur et siue teres arboris truncus siue ut crassitudo postulauit fissilis stipes conpluribus locis per latus efforatur et in circuitu uiuarii certis interuenientibus spatiis defixus erigitur deinde per transuersa laterum cauea transmittuntur amites qui exitus ferarum obserent satis est autem  uacerras inter pedes octonos figere serisque transuersis ita clatrare ne spatiorum laxitas quae foraminibus interuenit pecudi praebeat fugam hoc autem modo licet etiam latissimas regiones tractusque montium claudere sicuti galliarum nec non et in aliis quibusdam prouinciis locorum uastitas patitur nam et fabricandis ingens est materiae uacerris copia et cetera in hanc rem feliciter suppetunt quippe crebris fontibus abundat solum quod est maxime praedictis generibus salutare tum etiam sua sponte pabula feris benignissime subministrat praecipueque saltus eliguntur qui et terrenis fetibus et arboreis abundant nam ut graminibus ita frugibus roburneis opus est maximeque laudantur qui sunt feracissimi querneae glandis et iligneae nec minus cerreae tum et arbuti ceterorumque pomorum siluestrium quae diligentius persecuti sumus cum de chortalibus subus disputaremus nam eadem fere sunt pecudum siluestrium pabula quae domesticarum  contentus tamen non debet esse diligens paterfamiliae cibis quos suapte natura terra gignit sed temporibus anni quibus siluae pabulis carent condita messe clausis succurrere hordeoque alere uel adoreo farre aut faba plurimumque etiam uinaceis quidquid denique uilissime constiterit dare idque ut intellegant ferae praeberi unam uel alteram domi mansuefactam conueniet immittere quae peruagata totum uiuarium cunctantis ad obiecta cibaria pecudes perducat nec solum istud per hiemis penuriam fieri expedit sed cum etiam fetae partus ediderint quo melius educent natos itaque custos uiuarii frequenter speculari debebit si iam effetae sunt ut manu datis sustineantur frumentis nec uero patiendus est oryx aut aper aliusue quis ferus ultra quadrimatum senescere nam usque in hoc tempus capiunt incrementa postea macescunt senectute quare dum uiridis aetas pulchritudinem corporis conseruat aere mutandi sunt ceruus tamen conpluribus annis sustineri potest nam diu iuuenis possidetur quod aeui longioris uitam sortitus est de minoris autem incrementi animalibus qualis est lepus haec praecipiemus ut in his uiuariis quae maceria munita sunt farraginis et holerum ferae intubi lactucaeque semina par  uulis areolis per diuersa spatia factis iniciantur itemque punicum cicer uel hoc uernaculum nec minus hordeum et cicercula condita ex horreo promantur et aqua caelesti macerata obiciantur nam sicca non nimis ab lepusculis adpetuntur haec porro animalia uel similia his etiam silente me facile intellegitur quam non expediat conferre in uiuarium quod uacerris circumdatum est siquidem propter exiguitatem corporis facile clatris subrepunt et liberos nancta egressus fugam moliuntur  de apibus uenio nunc ad aluorum curam de quibus neque diligentius quicquam praecipi potest quam ab hygino iam dictum est nec ornatius quam uergilio nec elegantius quam celso hyginus ueterum auctorum placita secretis dispersa monimentis industrie colligit uergilius poeticis floribus inluminauit celsus utriusque memorati adhibuit modum quare ne adtemptanda quidem nobis fuit haec disputationis materia nisi quod consummatio susceptae professionis hanc quoque sui partem desi  derabat ne uniuersitas inchoati operis nostri uelut membro aliquo reciso mutila atque imperfecta conspiceretur atque ea quae hyginus fabulose tradita de originibus apium non intermisit poeticae magis licentiae quam nostrae fidei concesserim nec sane rustico dignum est sciscitari fueritne mulier pulcherrima specie melissa quam iuppiter in apem conuertit an ut euhemerus poeta dicit crabronibus et sole genitas apes quas nymphae phryxonides educauerint mox dictaeo specu iouis extitisse nutrices easque pabula munere dei sortitas quibus ipsae paruom educauerunt alumnum ista enim quamuis non dedeceant poetam summatim tamen et uno tantummodo uersiculo leuiter attigit uergilius cum sic ait dictaeo caeli regem pauere sub antro sed ne illud quidem pertinet ad agricolas quando et in qua regione primum natae sunt utrum in thessalia sub aristaeo an in insula cea ut scribit euhemerus an erechthei temporibus  in monte hymetio ut euphronius an cretae saturni temporibus ut nicander non magis quam utrum examina tamquam                                             cetera uidemus animalia concubitu subolem procreent an heredem generis sui floribus eligant quod adfirmat noster maro et utrum euomant liquorem mellis an alia parte reddant haec enim et his similia magis scrutantium rerum naturae latebras quam rusticorum est inquirere studiosis quoque litterarum gratiora sunt ista in otio legentibus quam negotiosis agricolis quoniam neque in opere neque in re familiari quicquam iuuant quare reuertamur ad ea quae alueorum cultoribus magis apta sunt  quot genera sunt apium et quod ex his optimum peripateticae sectae conditor aristoteles in his libris quos de animalibus conscripsit examinum genera conplura demonstrat  eorumque alia quae uastas sed glomerosas easdemque nigras et hirsutas apis habent alia minores quidem sed aeque rutundas et infusci coloris horridique pili alia magis exiguas nec tam rutundas sed obesas tamen et latas coloris meliusculi nonnulla minimas gracilisque et acuti aluei ex auriolo uarias atque leues eius auctoritatem sequens uergilius maxime probat paruolas oblongas leues nitidas ardentis auro et paribus lita corpora guttis moribus etiam placidis nam quanto grandior apis atque etiam est rutundior tanto peior si uero saeuior maxime pessima est sed tamen iracundia notae melioris apium facile delinitur adsiduo interuentu eorum qui curant nam cum saepius tractantur celerius mansuescunt durantque si diligenter excultae sunt in annos decem nec ullum examen hanc aetatem potest excedere quamuis in demortuarum locum quotannis pullos substituant nam fere decumo ad internecionem anno gens uniuersa totius alui consumitur itaque ne hoc in toto fiat apiario semper pro  paganda erit suboles obseruandumque uere cum se noua profundent examina ut excipiantur et domiciliorum numerus augeatur nam saepe morbis intercipiuntur quibus quemadmodum mederi oportet suo loco dicetur  quales pabulationes et qui situs earum esse debeat interim per has notas quas iam diximus probatis apibus destinari debent pabulationes eaeque sint secretissimae et ut noster praecepit maro uiduae pecudibus aprico et minime procelloso caeli statu quo neque sit uentis aditus nam pabula uenti ferre domum prohibent neque oues haedique petulci floribus insultent aut errans bucula campo decutiat rorem et surgentis atterat herbas eademque regio fecunda sit fruticis exigui et maxime thymi aut origani tum etiam thymbrae uel nostratis cunilae quam satureiam rustici uocant post haec frequens sit incrementi maioris surculus ut rosmarinum et utraque cytisus est enim satiua et altera suae spontis itemque semper uirens pinus et  minor ilex nam prolixior ab omnibus inprobatur ederae quoque non propter bonitatem recipiuntur sed quia praebent plurimum mellis arborum uero sunt probatissimae rutila atque alba ziziphus nec minus amaracus tum etiam amigdalae persicique ac piri denique pomiferarum pleraeque ne singulis immorer ac siluestrium commodissime faciunt glandifera robora quin etiam terebinthus nec dissimilis huic lentiscus et odorata cedrus ac tilia solae ex omnibus ut nocentes taxi repudiantur mille praeterea semina uel crudo caespite uirentia uel subacta sulco flores amicissimos apibus creant ut sint in uirgineo solo frutices amelli caules acanthini scapus asphodeli gladiolus narcissi at in hortensi lira consita nitent candida lilia nec his sordidiora leucoia tum punicae rosae luteolaeque et sarranae uiolae nec minus caelestis luminis hyacinthus corycius item siculusque bulbus croci deponitur qui coloret inodoretque mella iam uero notae uilioris innumerabiles nascuntur herbae cultis  atque pascuis regionibus quae fauorum ceras exuberant ut uulgares lapsanae nec his pretiosior armoracia rapistrique holus et intibi siluestris ac nigri papaueris flores tum agrestis pastinaca et eiusdem nominis edomita quam graeci stafulinon uocant uerum ex cunctis quae proposui quaeque omisi temporum compendia sequens nam inexputabilis erat numerus saporis praecipui mella reddit thymum eximio deinde proximum thymbra serpillumque et origanum tertiae notae sed adhuc generosae marinum ros et nostras cunela quam dixi satureiam mediocris deinde gustus amaracini ac ziziphi flores reliquaque quae proposuimus cibaria sed ex sordidis deterrimae notae mel habetur nemorense quod sparto atque arbusto prouenit uillaticum quod nascitur in holeribus et stercorosis herbis et quoniam situm pastionum atque etiam genera pabulorum exposui nunc de ipsis receptaculis et domiciliis examinum loquar   de sedibus apium eligendis sedes apium collocanda est contra brumalem meridiem procul a tumultu et coetu hominum ac pecudum nec calido loco nec frigido nam utraque re infestantur haec autem sit ima parte uallis et ut uacuae cum prodeunt pabulatum apes facilius editioribus aduolent et collectis utensilibus cum onere per procliuia non aegre deuolent si uillae situs ita conpetit non est dubitandum quin aedificio iunctum apiarium maceria circumdemus sed in ea parte quae tetris latrinae stercilinique et a balinei libera est odoribus uel et si positio repugnabit nec maxime tamen incommoda congruent sic quoque magis expediet sub oculis domini esse apiarium sin autem cuncta fuerint inimica certe uicina uallis occupetur quo saepius descendere non sit graue possidenti nam res ista maximam fidem desiderat quae quoniam rarissima est interuentu domini tutius custoditur neque ea curatorem fraudulentum tantum sed etiam segnitiae inmundae perosa est aeque enim dedignatur si minus pure habita est ac si tractetur fraudulenter sed ubicumque fuerint aluaria non editissimo claudantur muro qui si metu praedonum sublimior placuerit tribus elatis ab humo pedibus exiguis in ordinem fenestellis apibus sit per  uius iungaturque tugurium quod et custodes habitent et condatur instrumentum sitque maxime repletum praeparatis aluis ad usum nouorum examinum nec minus herbis salutaribus et si qua sunt alia quae languentibus adhibentur palmaque uestibulum aut ingens oleaster obumbret ut cum uere nouo ducent examina reges uicina inuitet decedere ripa calori obuiaque hospitiis teneat frondentibus arbos tum perennis aqua si est facultas inducatur uel extracta manu detur sine qua neque faui neque mella nec pulli denique figurari queunt siue igitur ut dixi praeterfluens unda uel putealis canalibus inmissa fuerit uirgis ac lapidibus aggeretur apium causa pontibus ut crebris possint consistere et alas pandere ad aestiuum solem si forte morantis sparserit aut praeceps neptuno inmerserit eurus conseri deinde circa totum apiarium debent arbusculae incrementi parui maximeque propter salubritatem nam sunt etiam remedio languentibus cytisi tum deinde casiae atque pini et rosmarinum quin etiam cunelae et thymi frutices item  uiolarum uel quae utiliter deponi patitur qualitas terrae grauis et taetri odoris non solum uirentia sed et quaelibet res prohibeantur sic uti cancri nidor cum est ignibus adustus aut odor palustris coeni nec minus uitentur cauae rupes aut uallis argutiae quas graeci uocant hxous  de uasis alueorum probandis igitur ordinatis sedibus aluaria fabricanda sunt pro conditione regionis siue illa ferax est suberis haud dubitanter utilissimas aluos faciemus ex corticibus quia nec hieme frigent nec candent aestate siue ferulis exuberat his quoque quoniam sunt naturae corticis similes aeque commode uasa texuntur si neutrum aderit opere uitorio salicibus connectentur uel si nec haec  suppetent ligno cauae arboris aut in tabulas desectae fabricabuntur deterrima est conditio fictilium quae et accenduntur aestatis uaporibus et gelantur hiemis frigoribus reliqua sunt aluorum genera duo ut ex fimo fingantur uel lateribus extruantur quorum alterum iure damnauit celsus quoniam maxime                                                        est ignibus obnoxium alterum probauit quamuis incommodum eius praecipuum non dissimulauerit quod si res postulet transferri non possit itaque non adsentior ei qui putat nihilo minus eius generis habendas esse aluos neque enim solum id repugnat rationibus domini quod inmobiles sint cum uendere aut alios agros instruere uelit hoc enim commodum pertinet ad utilitatem solius patrisfamiliae sed quod ipsarum apium causa fieri debet cum aut morbo aut sterilitate et penuria locorum uexatas conueniet in aliam regionem mitti nec propter praedictam causam moueri poterint hoc maxime uitandum est itaque quamuis doctissimi uiri auctoritatem reuerebar tamen ambitione summota quid ipse censerem non omisi nam quod maxime mouet celsum ne sint stabula uel igni uel furibus obnoxia potest uitari latericio circumstructis aluis ut inpediatur rapina praedonis et contra flammarum uiolentiam protegantur easdemque cum fuerint mouendae resolutis structurae conpagi  bus licebit transferre sed quoniam plerisque uidetur istud operosum qualiacumque uasa placuerint conlocari debebunt  quemadmodum alui conlocandae sint suggestus lapideus extenditur per totum apiarium in tres pedes altitudinis totidemque crassitudinis extructus isque diligenter opere tectorio leuigatur ita ne ascensus lacertis aut anguibus aliisue noxiis animalibus praebeatur superponuntur deinde siue ut celso placet lateribus facta domicilia siue ut nobis aluaria praeterquam tergo et frontibus circumstructa seu quod paene omnium in usu est qui modo diligenter ista curant per ordinem uasa disposita ligantur uel laterculis uel caementis ita ut singula binis parietibus angustis contineantur liberaeque frontes utrimque sint nam et qua procedunt nonnumquam patefaciendae sint et multo magis a tergo qua subinde curantur examina sin autem nulli parietes aluis interuenient sic tamen conlocandae erunt ut paulum altera ab altera distet nec cum inspiciuntur ea quae in curatione tractatur haerentem sibi alteram concutiat uicinasque apes conterreat quae omnem motum inbecillis ut cereis scilicet operibus suis tamquam ruinam timent ordines quidem uasorum  superinstructos in altitudinem tris esse abunde est quoniam summum sic quoque parum commode curator inspicit ora cauearum quae praebent apibus uestibula proniora sint quam terga ut ne influant imbres et si forte tamen incesserint non inmorentur sed per aditum effluant propter quos conuenit aluaria porticu supermuniri sin aliter luto punico frondibus inlimatis adumbrari quod tegumen cum frigora et pluuias tum et aestus arcet nec tamen ita nocet huic generi caloris ut hiemis halitus itaque semper aedificium sit post apiarium quod aquilonis excipiat iniuriam stabulisque praebeat teporem nec minus ipsa domicilia quamuis aedificio proteguntur obuersa tamen ad hibernum orientem conponi debebunt ut apricum habeant apes matutinum egressum et sint experrectiores nam frigus ignauiam creat propter quod etiam foramina quibus exitus aut introitus datur angustissima esse debent ut quam minimum frigoris admittant eaque satis est ita forari ne possint capere plus unius apis incrementum sic neque uenenatus stelio nec obscenum scarabei uel papilionis genus lucifugaeque blattae  ut ait maro per laxiora spatia ianuae fauos populabuntur atque utilissimum est pro frequentia domicilii duos uel tres aditus in eodem operculo distantis inter se fieri contra fallaciam lacerti qui uelut custos uestibuli prodeuntibus inhians apibus adfert exitium eaeque pauciores intereunt cum liceat uitare pestis obsidia per aliud uolantibus effugium  de conparandis apibus quae emuntur atque haec de pabulationibus domiciliisque et sedibus eligendis abunde diximus quibus prouisis sequitur ut examina desideremus ea porro uel aere parta uel gratuita contingunt sed quas pretio parabimus scrupulosius praedictis comprobemus notis et earum frequentiam prius quam mercemur apertis aluaribus consideremus uel si non fuerit inspiciendi facultas certe id quod contemplari licet notabimus an in uestibulo ianuae conplures consistant et uehemens sonus intus murmurantium exaudiatur atque etiam si omnes intra domicilium silentes forte conquiescent labris foramini aditus admotis et inflato  spiritu ex respondente earum subito fremitu poterimus aestimare uel multitudinem uel paucitatem praecipue autem custodiendum est ut ex uicinia potius quam peregrinis regionibus petantur quoniam solent caeli nouitate lacessiri quod si non contingit ac necesse habuerimus longinquis itineribus aduehere curabimus ne salebris sollicitentur optimeque noctibus collo portabuntur nam diebus requies danda est et infundendi sunt grati apibus liquores quibus intra clausum alantur mox cum perlatae domum fuerint si dies superuenerit nec aperiri nec conlocari oportebit aluum nisi uesperi ut apes placidae mane post totius noctis requiem egrediantur specularique debebimus fere triduo numquid uniuersae se profundant quod cum faciunt fugam meditantur ea remediis quibus debeat inhiberi mox praecipiemus at quae dono uel aucupio contingunt minus scrupulose probantur quamquam ne sic quidem uelim nisi optimas possidere cum et inpensam et eandem operam custodis postulent bonae atque inprobae quoque maxime refert ut non sint degeneres intermiscendae quae infament generosas nam minor fructus mellis respondet cum segniora interueniunt examina uerum  tamen quoniam interdum propter conditionem locorum uel mediocre pecus nam malum nullo quidem modo parandum est curam uestigandis examinibus hac ratione adhibebimus quemadmodum siluestria examina capiantur ubicumque saltus sunt idonei mellifici nihil antiquius apes quam quibus utantur uicinos eligunt fontes eos itaque conuenit plerumque ab hora secunda obsidere specularique quae turba sit aquantium nam si paucae admodum circumuolant nisi tamen conplura capita riuorum diductas faciunt rariores intellegenda est earum penuria propter quam locum quoque non esse mellificum suspicabimur at si commeant frequentes spem quoque aucupandi examina maiorem faciunt eaque sic inueniuntur primum quam longe sint explorandum est praeparandaque in hanc rem liquida rubrica qua cum festucis inlitis contigeris apium terga fontem libantium commoratus eodem loco facilius redeuntis agnoscere poteris ac si non tarde id facient scies eas in uicino consistere sin autem serius pro mora temporis  aestimabis distantiam loci sed cum animaduerteris celeriter redeuntis non aegre persequens iter uolantium ad sedem perduceris examinis in his autem quae longius meare uidebuntur sollertior adhibebitur cura quae talis est harundinis internodium cum suis articulis exciditur et terebratur ab latere talea per quod foramen exiguo melle uel defruto instillato ponitur iuxta fontem deinde cum ad odorem dulcis liquaminis conplures apes inrepserunt tollitur talea et inposito foramini pollice non emittitur nisi una quae cum euasit fugam suam demonstrat obseruanti atque is dum sufficit persequitur euolantem cum deinde conspicere desiit apem tum alteram emittit et si eandem petit caeli partem uestigiis prioribus inhaeret si minus aliam quoque atque aliam foramine adaperto patitur egredi regionemque notat in quam plures reuolent et eas persequitur donec ad latebram perducatur examinis quod siue est abditum specu fumo elicietur et cum erupit aeris strepitu coercetur nam statim sono territum uel in frutice uel in editiore siluae fronde considit et a uestigatore praeparato uaso reconditur sin autem sedem habet arboris cauae et aut extat ramus quem  obtinent aut ipsius trunci si in eo sunt mediocritas patitur acutissima serra quo celerius id fiat praeciditur primum superior pars quae ab apibus uacat deinde inferior quatenus uidetur habitari tum recisus utraque parte mundo uestimento contegitur quoniam hoc quoque plurimum refert ac si quibus                     rimis hiat inlitis ad locum perfertur relictisque paruis ut iam dixi foraminibus more ceterarum aluorum conlocatur sed indagatorem conueniet matutina tempora uestigandi eligere ut spatium diei habeat quo exploret commeatus apium saepe enim si serius coepit eas denotare etiam cum in propinquo sunt iustis operum peractis se recipiunt nec remeant ad aquam quo euenit ut uestigator ignoret quam longe a fonte distet examen sunt qui per initia ueris apiastrum atque ut ille uates ait trita melisphylla et cerinthae ignobile gramen aliasque colligant similes herbas quibus id genus animalium delectatur et ita aluos perfricent ut odor ac sucus uasis inhaereat quae deinde emundata exiguo melle respergant et per nemora non longe a fontibus disponant eaque cum repleta sunt  examinibus domum referant sed hoc nisi locis quibus abundant apes facere non expedit nam saepe uel inania uasa nancti qui forte praetereunt secum auferunt neque est tanti uacua perdere complura ut uno uel altero potiare pleno at in maiore copia etiam si multa intercipiuntur plus est quod in repertis apibus adquiritur atque haec ratio est capiendi siluestria examina deinceps talis altera est uernacula retinendi  quemadmodum uernacula noua examina obseruentur et in aluos condantur semper quidem custos sedule circumire debet aluaria neque enim ullum tempus est quo non curam desiderent sed eam postulant diligentiorem cum uernant et exundant nouis fetibus qui nisi curatoris obsidio protinus excepti sunt diffugiunt quippe talis est apium natura ut pariter quaeque plebs generetur cum regibus qui ubi euolandi uires adepti sunt consortia dedignantur uetustiorum multoque magis imperia quippe cum rationabili generi mortalium tum magis egentibus consilii mutis animalibus nulla sit regni societas itaque noui  duces procedunt cum sua iuuentute quae uno aut altero die in ipso domicilii uestibulo glomerata consistens egressu suo propriae desiderium sedis ostendit eaque tamquam patria contenta est si procurator protinus adsignetur sin autem defuit custos uelut iniuria repulsa peregrinam regionem petit quod ne fiat boni curatoris est uernis temporibus obseruare aluos in octauam fere diei post quam horam non temere se noua proripiunt agmina eorumque egressus diligenter custodiat nam quaedam solent cum subito euaserunt sine cunctatione se proripere poterit exploratam fugam praesciscere uespertinis temporibus aurem singulis alueis admouendo siquidem fere ante triduum quam eruptionem facturae sunt uelut militaria signa mouentium tumultus ac murmur exoritur ex quo ut uerissime dicit uergilius corda licet uulgi praesciscere namque morantis martius ille aeris rauci canor inuocat et uox auditur fractos sonitus imitata tubarum  itaque maxime obseruari debent quae istud faciunt ut siue ad pugnam eruperint nam inter se tamquam ciuilibus bellis et cum alteris quasi cum exteris gentibus proeliantur siue fugae causa se proripuerint praesto sit ad utrumque casum paratus custos pugna quidem uel unius inter se dissidentis uel duorum examinum discordantium facile conpescitur nam ut idem ait pulueris exigui iactu conpressa quiescit aut aqua mulsea passoue et alio quo liquore simplici respersa uidelicet familiari dulcedine saeuientium iras mitigante nam eadem mire etiam dissidentis reges conciliant sunt enim saepe plures unius populi duces et quasi procerum seditione plebs in partis diducitur quod frequenter fieri prohibendum est quoniam intestino bello totae gentes consumuntur itaque si constat principibus gratia maneat pax incruenta sin autem saepius acie dimicantis notaueris duces seditionum interficere curabis dimicantium uero proelia praedictis remediis sedantur ac deinde cum agmen glomeratum in proximo frondentis arbusculae ramo consederit animaduertito an totum examen in speciem unius uuae dependeat idque signum erit aut unum regem inesse aut certe plures bona fide reconciliatos paterisque  dum in suum reuolet domicilium sin autem duobus aut etiam conpluribus uelut uberibus ductum fuerit examen ne dubitaueris et pluris proceres et adhuc iratos esse atque in his partibus quibus maxime uideris apes glomerari requirere duces debebis itaque suco praedictarum herbarum id est melisphylli uel apiastri manu inlita ne ad tactum diffugiant leuiter inseres digitos et diductas apes scrutaberis donec auctorem pugnae reperias  sunt autem hi reges maiores paulo et oblongi magis quam ceterae apes rectioribus cruribus sed minus amplis pinnis pulchri coloris et nitidi leuesque ac sine pilo sine spiculo nisi quis forte pleniorem quasi capillum quem in uentre gerunt aculeum putat quo et ipso tamen ad nocendum non utuntur quidam etiam infusci atque hirsuti reperiuntur quorum pro habitu damnabis ingenium nam duo sunt regum facies duo corpora plebis alter erit maculis auro squalentibus ardens et rutilis clarus squamis insignis et ore  atque hinc maxime probatur qui est melior nam deterior sordido sputo similis tam foedus est quam puluere ab alto cum uenit et sicco terram spuit ore uiator et ut idem ait desidia latamque trahens inglorius aluum omnes igitur duces notae deterioris dede neci melior uacua sine regnet in aula qui tamen et ipse spoliandus est alis ubi saepius cum examine suo conatur eruptione facta profugere nam uelut quadam compede retinebimus erronem ducem detractis alis qui fugae destitutus praesidio finem regni non audet excedere propter quod ne ditionis quidem suae populo permittit longius euagari  sed nonnumquam idem necandus est cum uetus aluare numero apium destituitur atque infrequentia eius alio quo examine replenda est itaque cum primo uere in eo uase nata est pullities nouus rex eligitur ut multitudo sine discordia cum parentibus suis conuersetur quod si nullam progeniem tulerint  faui duas uel tres aluorum plebes in unam contribuere licebit sed prius respersas dulci liquore tum demum includere et posito cibo dum conuersari consuescant exiguis spiramentis relictis triduo fere clausas habere quemadmodum frequentandae sint alui quae exigua habent examina sunt qui seniorem potius regem summouent quod est contrarium quippe turba uetustior uelut quidam senatus minoribus parere non censent atque imperia ualidiorum contumaciter spernendo poenis ac mortibus afficitur illi quidem incommodo quod iuueniori examini solet accidere cum antiquarum apium relictus a nobis rex senectute defecit et tamquam domino mortuo familia nimia licentia discordat facile occurritur nam ex iis aluis quae plures habent principes dux unus eligitur isque translatus ad eas quae sine imperio sunt rector constituitur potest autem minore molestia in his domiciliis quae aliqua peste uexata sunt paucitas apium emendari nam ubi cognita est  clades frequentis alui si quos habet fauos oportet considerare tum deinde cerae eius quae semina pullorum continet partem recidere in qua regii generis proles animatur est autem facilis conspectu quoniam fere in ipso fine cerarum uelut papilla uberis apparet eminentior et laxioris fistulae quam sunt reliqua foramina quibus popularis notae pulli detinentur celsus quidem adfirmat in extremis fauis transuersas fistulas esse quae contineant regios pullos hyginus quoque auctoritatem graecorum sequens negat ex uermiculo ut ceteras apes fieri ducem sed in circuitu fauorum paulo maiora quam sunt plebei seminis inueniri recta foramina repleta quasi sorde rubri coloris ex qua protinus alatus rex figuretur  est et illa uernaculi examinis cura si forte praedicto tempore facta eruptione patriam fastidiens sedem longiorem fugam denuntiauit id autem significat cum sic apis euadit uestibulum ut nulla intro reuolet sed se confestim leuet sublimius crepitaculis aeris aut testarum plerumque uulgo iacentium terreatur fugiens iuuentus eaque uel pauida cum repetierit aluum mater      nam et in eius aditu glomerata pependerit uel statim se ad proximam frondem contulerit protinus custos nouum locula  mentum in hoc praeparatum perlinat intrinsecus praedictis herbis deinde guttis mellis respersum admoueat tum manibus aut etiam trulla congregatas apes recondat atque uti debet adhibita cetera cura diligenter conpositum et inlitum uas interim patiatur in eodem loco esse dum aduesperascat primo deinde crepusculo transferat et reponat in ordinem reliquarum aluorum oportet autem etiam uacua domicilia conlocata in apiariis habere nam sunt nonnulla examina quae cum processerunt statim sedem sibi quaerant in proximo eamque occupent quam uacantem reppererunt haec fere adquirendarum atque etiam retinendarum apium traditur cura  remedia morbo laborantium sequitur ut morbo uel pestilentia laborantibus remedia desiderentur pestilentiae rara in apibus pernicies nec tamen aliud quam quod in cetero pecore praecipimus quid fieri possit reperio nisi ut longius alui transferantur morborum autem facilius et causae dispiciuntur et inueniuntur medicinae maximusque uel minimus annuus earum labor est initio  ueris quo tithymalli floret frutex et quo amara ulmi semina sua promunt nam quasi nouis pomis ita his primitiuis floribus inlectae auide uescuntur post hibernam famem alioqui citra satietatem tali nocente cibo cum se adfatim repleuerunt profluuio alui nisi celeriter succurritur intereunt nam tithymallus maiorum quoque animalium uentrem soluit et proprie ulmus apium eaque causa est cur in regionibus italiae quae sunt eius generis arboribus consitae raro frequentes durent apes itaque ueris principio si medicatos cibos praebeas isdem remediis et prouideri potest ne tali peste uexentur et cum iam laborant sanari nam illud quod hyginus antiquos secutus auctores prodidit ipse non expertus adseuerare non audeo uolentibus tamen licebit experiri siquidem praecepit apium corpora quae cum eiusmodi pestis incessit sub fauis aceruatim enectae reperiuntur sicco loco per hiemem reposita circa aequinoctium uernum cum clementia diei suaserit post horam tertiam in solem proferre ficulneoque cinere obruere quo facto adfirmat  intra duas horas cum uiuido halitu caloris animatae sunt resumpto spiritu si praeparatum uas obiciatur inrepere nos magis ne intereant quae deinceps dicturi sumus aegris examinibus adhibenda censemus nam uel grana mali punici tunsa et uino aminneo consparsa uel uuae passae cum rore syriaco pari mensura pinsitae et austero uino insucatae dari debent uel si per se ista frustrata sunt omnia eadem aequis ponderibus in unum leuigata et fictili uaso cum aminneo uino inferuefacta mox etiam refrigerata ligneis canalibus adponi nonnulli rorem marinum aqua mulsea decoctum cum gelauerit imbricibus infusum praebent libandum quidam bubulam uel hominis urinam sicut hyginus adfirmat aluis adponunt nec non etiam ille morbus maxime est conspicuus qui horridas contractasque carpit cum frequenter aliae mortuarum corpora domiciliis efferunt aliae intra tecta ut publico luctu maesto silentio torpent id cum accidit harundineis infusi  canalibus offeruntur cibi maxime decocti mellis et cum galla uel arida rosa detriti galbanum etiam ut eius odore medicentur incendi conuenit passoque et defruto uetere fessas sustinere optime tamen facit amelli radix cuius est frutex luteus purpureus flos ea cum uetere aminneo uino decocta exprimitur et ita liquatus eius sucus datur hyginus quidem in eo libro quem de apibus scripsit aristomachus inquit hoc modo succurrendum laborantibus existimat primum ut omnes uitiosi faui tollantur et cibus ex integro recens ponatur deinde ut fumigentur prodesse etiam putat apibus uetustate corruptis examen nouum contribuere quamuis periculosum sit ne seditione consumantur uerumtamen adiecta multitudine laetantur sed ut concordes maneant earum apium quae ex alio domicilio transferuntur quasi peregrinae plebis summoueri reges debent nec tamen dubium quin frequentissimorum examinum faui qui iam maturos habent pullos transferri et subici paucioribus debeant ut tamquam nouae prolis adoptione domicilia confirmentur sed id cum fiet animaduertendum est ut eos fauos subiciamus quorum pulli iam sedes suas adaperiunt et uelut opercula foraminum ob  ductas ceras erodunt exerentes capita nam si fauos immaturo foetu transtulerimus emorientur pulli cum foueri desierint saepe etiam uitio quod fagedainan graeci uocant intereunt siquidem cum sit haec apium consuetudo ut prius tantum cerarum confingant quantum putent explere posse nonnumquam euenit consummatis operibus cereis ut dum examen conquirendi mellis causa longius euagatur subitis imbribus aut turbinibus in siluis opprimatur et maiorem partem plebis amittat quod ubi factum est reliqua paucitas fauis conplendis non sufficit tumque uacuae cerarum partes conputrescunt et uitiis paulatim serpentibus corrupto melle ipsae quoque apes intereunt id ne fiat uel duo populi coniungi debent qui possint adhuc integras ceras explere uel si non est facultas alterius examinis ipsos fauos antequam putrescant uacuis partibus acutissimo ferro liberare nam hoc quoque refert ne admotum hebes ferramentum quia non facile penetret uehementius inpressum fauos sedibus suis commoueat quod si factum est apes domicilium derelinquunt  est et illa causa interitus quod interdum continuis annis plurimi flores proueniunt et apes magis mellificiis quam fetibus student itaque nonnulli quibus minor est harum rerum scientia magis fructibus delectantur ignorantes exitium apibus imminere quae et nimio fatigatae opere plurimae pereunt nec ullis iuuentutis supplementis confrequentatae nouissime reliquae intereunt itaque si tale uer incessit ut et prata etiam parua floribus abundent utilissimum est tertio quoque die exiguis foraminibus relictis per quae non possint erepere aluorum exitus praecludi ut ab opere mellificii auocatae apes quoniam non sperent se posse ceras omnis liquoribus stipare fetibus expleant  quid quoque tempore faciant apes et per anni tempora quid curator facere debeat atque haec fere sunt examinum uitio laborantium remedia deinceps illa totius anni cura ut idem hyginus commodissime prodidit ab aequinoctio primo quod mense martio circa uiii kalendas aprilis in octaua parte arietis conficitur ad ortum uergiliarum dies uerni temporis habentur duodequinquaginta  per hos primum ait apes curandas esse adapertis alueis ut omnia purgamenta quae sunt hiberno tempore congesta eximantur et araneis qui fauos conrumpunt detractis fumus immittatur factus incenso bubulo fimo hic enim quasi quadam cognatione generis maxime est apibus aptus uermiculi quoque qui tiniae uocantur item papiliones enecandi sunt quae pestes plerumque fauis adhaerentes decidunt si fimo medullam bubulam misceas et his incensis nidorem admoueas hac cura per id tempus quod diximus examina firmabuntur eaque fortius operibus inseruient uerum maxime custodiendum est curatori qui apes nutrit cum aluos tractare debebit utique pridie castus ab rebus ueneriis neue temulentus nec nisi lotus ad eas accedat abstineatque omnibus redolentibus esculentis ut sunt salsamenta et eorum omnium liquamina itemque foetentibus acrimoniis alii uel ceparum ceterarumque rerum similium undequinquagesimo die ab aequinoctio uerno cum fit uergiliarum exortus circa u idus maias incipiunt examina uiribus  et numero augeri sed et iisdem diebus intereunt quae paucas et aegras apes habent eodemque tempore progenerantur in extremis partibus fauorum amplioris magnitudinis quam sunt ceterae apes eosque nonnulli putant esse reges uerum quidam graecorum auctores oistrous appellant ab eo quod exagitent nec patiantur examina conquiescere itaque praecipiunt eos enecari ab exortu uergiliarum ad solstitium quod fit ultimo mense                               iunio circa octauam partem cancri fere examinant alui quo tempore uehementius custodiri debent ne nouae suboles diffugiant tumque peracto solstitio usque ad ortum caniculae qui fere dies triginta sunt pariter et frumenta et faui demetuntur sed hi quemadmodum tolli debeant mox dicetur cum de confectura mellis praecipiemus ceterum hoc eodem tempore progenerare posse apes iuuenco perempto democritus et mago nec minus uergilius prodiderunt mago quidem uentribus etiam bubulis idem fieri adfirmat quam rationem diligentius prosequi superuacuum puto consentiens celso qui prudentissime ait non tanto interitu pecus istud amitti ut sic requirendum sit  uerum hoc tempore et usque in autumni aequinoctium decimo quoque die alui aperiendae et fumigandae sunt quod cum sit molestum examinibus saluberrimum tamen esse conuenit suffitas deinde et aestuantis apes refrigerare oportet consparsis uacuis partibus aluorum et recentissimi rigoris aqua infusa deinde si quid ablui non poterit pinnis aquilae uel etiam cuiuslibet uasti alitis quae rigorem habent emundari praeterea ut tiniae uerrantur papilionesque necentur qui plerumque intra aluos morantes apibus exitio sunt nam et ceras erodunt et stercore suo uermes progenerant quos aluorum tinias appellamus itaque quo tempore maluae florent cum est earum maxima multitudo si uas aeneum simile miliario uespere ponatur inter aluos et in fundum eius lumen aliquod demittatur undique papiliones concurrant dumque circa flammulam uolitent adurantur quoniam nec facile ex angusto susum euolent  nec rursus longius ab igne possunt recedere cum lateribus aeneis circumueniantur ideoque propinquo ardore consumantur a canicula fere post diem quinquagesimum arcturus oritur cum inroratis floribus thymi et cunelae thymbraeque apes mella conficiunt idque optimae notae emitescit autumni aequinoctio quod est ante kalendas octobris cum octauam partem librae sol attigit sed inter caniculae et arcturi exortum cauendum erit ne apes intercipiantur uiolentia crabronum qui ante aluaria plerumque obsidiantur prodeuntibus post arcturi exortum circa aequinoctium librae sicut dixi fauorum secunda est exemptio ab aequinoctio deinde quod conficitur circa uiii kalendas octobris ad uergiliarum occasum diebus xl ex floribus tamaricis et siluestribus frutectis apes collecta mella cibariis hiemis reponunt quibus nihil est omnino detrahendum ne saepius iniuria contristatae uelut desperatione rerum profugiant  ab occasu uergiliarum ad brumam quae fere conficitur circa uiii kalendas ianuarii in octaua parte capricorni iam recondito melle utuntur examina nec me fallit hipparchi ratio quae docet solstitia et aequinoctia non octauis sed primis partibus signorum confici uerum in hac ruris disciplina sequor nunc eudoxi et metonis antiquorumque fastus astrologorum qui sunt aptati publicis sacrificiis quia et notior est ista uetus agricolis concepta opinio nec tamen hipparchi subtilitas pinguioribus ut aiunt rusticorum litteris necessaria est ergo uergiliarum occasu primo statim conueniat aperire aluos et depurgare quicquid immundi est diligentiusque curare quoniam per tempora hiemis non expedit mouere aut patefacere uasa quam ob causam dum adhuc autumni reliquiae sunt apricissimo die purgatis domiciliis opercula intus usque ad fauos admouenda sunt omni uacua parte sedis exclusa quo facilius angustiae cauearum per hiemem concalescant idque semper faciendum est etiam in his aluis quae paucitate plebis infrequentes sunt quicquid deinde rimarum est aut foraminum luto et fimo bubulo mixtis inlinemus extrinsecus nec nisi aditus quibus commeent  relinquemus et quamuis porticu protecta uasa nihilo minus congestu culmorum et frondium supertegemus quantumque res patietur a frigore et tempestatibus muniemus quidam exemptis interaneis occisas aues intus includunt quae tempore hiberno plumis suis delitiscentibus apibus praebent teporem tum etiam si sunt adsumpta cibaria commode pascuntur esurientes nec nisi ossa earum relinquunt sin autem faui suffecerint permanent inlibatae nec quamuis amantissimas munditiarum offendunt odore suo melius tamen nos existimamus tempore hiberno fame laborantibus ad ipsos aditus in canaliculis uel contusam et aqua madefactam ficum aridam uel defrutum aut passum praebere quibus liquoribus mundam lanam imbuere oportebit ut insistentes apes quasi per siphonem sucum euocent uuas etiam passas cum infregerimus paulum aqua respersas probe dabimus atque his cibariis non solum hieme sed etiam quibus temporibus ut iam supra dixi tithymallus atque ulmi florebunt sustinendae sunt post confectam brumam diebus fere quadraginta quicquid est repositum mellis  nisi liberalius relictum consumunt saepe etiam uacuatis ceris usque in ortum fere arcturi qui est ab idibus februariis ieiunae fauis accubantes torpent more serpentium et quiete sua spiritum conseruant quem tamen ne amittant si longior fames incesserit optimum est per aditum uestibuli siponibus dulcia liquamina inmittere et ita penuriam temporum sustinere dum arcturi ortus et hirundinis aduentus commodiores polliceantur futuras tempestates itaque post hoc tempus cum diei permittit hilaritas procedere audent in pascua nam ab aequinoctio uerno sine cunctatione iam passim uagantur et idoneos ad fetum decerpunt flores atque intra tecta conportant haec obseruanda per anni tempora diligentissime hyginus praecepit ceterum illa celsus adicit paucis locis eam felicitatem suppetere ut apibus alia pabula hiberna atque alia praebeantur aestiua itaque quibus locis post ueris tempora flores idonei deficiunt negat oportere immota examina relinqui sed uernis pastionibus adsumptis in ea loca transferri quae serotinis floribus thymi et origani thymbraeque benignius apes alere possint quod fieri ait et achaiae regionibus ubi transferuntur  in atticas pastiones et euboea et rursus in insulis cycladibus cum ex aliis transportantur scyrum nec minus in sicilia cum ex reliquis eius partibus in hyblaeam conferuntur idemque ait ex floribus ceras fieri ex matutino rore mella quae tanto meliorem qualitatem capiunt quanto iucundiore sit materia cera confecta sed ante translationem diligenter aluos inspicere praecepit ueteresque et tiniosos et labantis fauos eximere nec nisi paucos et optimos reseruare ut simul etiam ex meliore flore quam plurimi fiant eaque uasa quae quis transferre uelit non nisi noctibus et sine concussione portare  de melle conficiendo et quemadmodum castrari debeant alui mox uere transacto sequitur ut dixi mellis uindemia propter quam totius anni labor exercetur eius maturitas intellegitur cum animaduertimus fucos ab apibus expelli ac fugari quod est genus amplioris incrementi simillimum api sed ut ait uergilius  ignauum fucos pecus et immune sine industria fauis adsidens nam neque alimenta congerit et ab aliis inuecta consumit uerumtamen ad procreationem subolis conferre aliquid hi fuci uidentur insidentes seminibus quibus apes figurantur itaque ad fouendam et educandam nouam prolem familiarius admittuntur exclusis deinde pullis extra tecta proturbantur et ut idem ait praesepibus arcentur hos quidam praecipiunt in totum exterminari oportere quod ego magoni consentiens faciendum non censeo uerum saeuitiae modum adhibendum nam nec ad occidionem gens interimenda est ne apes inertia laborent quae cum fuci aliquam partem cibariorum absumunt sarciendo damna fiunt agiliores nec rursus multitudinem praedonum conualescere patiendum est ne uniuersas apes alienas diripiant ergo cum rixam fucorum et apium saepius committi uideris adapertas aluos inspicies ut siue semipleni faui sint differantur siue iam liquore conpleti et superpositis ceris tamquam operculis obliti demetantur  dies uero castrandi fere matutinus occupandus est neque enim conuenit aestu medio exasperatas apes lacessi duobus                              autem ferramentis ad hunc usum opus est sesquipedali uel paulo ampliore mensura factis quorum alterum sit culter oblongus ex utraque parte acie lata uno capite aduncum scalprum alterum prima fronte planum et acutissimum quo melius hoc faui subsecentur illo eradantur et quidquid sordidum deciderit attrahatur sed ubi a posteriore parte qua nullum est uestibulum patefactum fuerit aluare fumum admouebimus factum galbano uel arido fimo ea porro uase fictili prunis inmixta conduntur idque uas ansatum simile angustae ollae figuratur ita ut pars altera sit acutior per quam modico foramine fumus emanet altera latior et ore paulo patentiore per quam possit adflari talis olla cum est aluari obiecta spiritu admoto fumus ad apes promouetur quae confestim nidoris inpatientes in priorem partem domicilii et interdum extra uestibulum se conferunt  atque ubi potestas facta est liberius inspiciendi fere si duo sunt examina duo genera quoque fauorum inueniuntur nam etiam in concordia suum quaeque plebs morem figurandi ceras fingendique seruant sed omnes faui semper cauearum tectis et paululum ab lateribus adhaerentes dependent ita ne solum contingant quoniam id praebet examinibus iter ceterum figura cerarum talis est qualis et habitus domicilii nam et quadrata et rutunda spatia nec minus longa suam speciem uelut formae quaedam fauis praebent ideoque non semper eiusdem figurae reperiuntur faui sed hi qualescumque sunt non omnes eximantur nam priore messe dum adhuc rura pastionibus abundant quinta pars fauorum posteriore cum iam metuitur hiemps tertia relinquenda est atque hic tamen modus non est in omnibus regionibus certus quoniam pro multitudine florum et ubertate pabuli apibus consulendum est ac si cerae dependentes in longitudinem decurrunt eo ferramento quod simile est cultro insecandi sunt faui deinde subiectis duobus brachiis excipiendi atque ita promendi sin autem transuersi tectis cauearum inhaerent tunc scalprato fer  ramento est opus ut aduersa fronte inpressi desecentur eximi autem debent ueteres uel uitiosi et relinqui maxime integri ac melle pleni et si qui tamen pullos continent ut examini progenerando reseruentur omnis deinde copia fauorum conferenda est in eum locum in quo mel conficere uoles linendaque sunt diligenter foramina parietum et fenestrarum ne quid sit apibus peruium quae uelut amissas opes suas pertinaciter uestigant et persecutae consumunt itaque ex iisdem rebus fumus etiam in aditu loci faciendus est qui propulset intrare temptantis castratae deinde alui si quae transuersos fauos in aditu habebunt conuertendae erunt ut alterna uice posteriores partes uestibula fiant sic enim proxime cum castrabuntur ueteres potius faui quam noui eximentur ceraeque renouabuntur quae tanto deteriores sunt quanto uetustiores quod si forte aluaria circumstructa et immobilia fuerint curae erit nobis ut semper modo a posteriore modo a priore parte castrentur idque fieri ante diei quintam horam debebit deinde repeti uel post nonam uel postero mane sed quotcumque faui sunt demessi eodem die dum tepent conficere mel conuenit saligneus qualus uel tenui uimine rarius  contextus saccus inuersae metae similis qualis est quo uinum liquatur obscuro loco suspenditur in eum deinde carptim congeruntur faui sed adhibenda cura est ut separentur eae partes cerarum quae uel pullos habent uel rubras sordes nam sunt mali saporis et suo suco mella corrumpunt deinde ubi liquatum mel in subiectum alueum defluxit transferetur in uasa fictilia quae paucis diebus aperta sint dum musteus fructus deferuescat isque saepius ligula purgandus est mox deinde fragmina fauorum quae in sacco retractata remanserunt exprimuntur atque id secundae notae mel defluit et ab diligentioribus seorsum reponitur ne quod est primi saporis hoc adhibito fiat deterius  de cera facienda cerae fructus quamuis aeris exigui non tamen omittendus est cum sit eius usus ad multa necessarius expressae fauorum reliquiae posteaquam diligenter aqua dulci perlutae sunt in uas aeneum coiciuntur adiecta deinde aqua liquantur ignibus quod ubi factum est cera per stramenta uel iuncos defusa colatur atque iterum similiter de integro coquitur et in quas  quis uoluit formas aqua prius adiecta defunditur eamque concretam facile est eximere quoniam qui subest umor non patitur formis inhaerere sed iam consummata disputatione de uillaticis pecudibus atque pastionibus quae reliqua nobis rusticarum rerum pars superest de cultu hortorum publi siluine deinceps ita ut et tibi et gallioni nostro conplacuerat in carmen conferemus  rei rusticae cepuricus de cultu hortorum liber decimus faenoris tui siluine quod stipulanti spoponderam tibi reliquam pensiunculam percipe nam superioribus nouem libris hac minus parte debitum quod nunc persoluo reddideram superest ergo cultus hortorum segnis ac neglectus quondam ueteribus agricolis nunc uel celeberrimus siquidem cum parcior apud priscos esset frugalitas largior tamen pauperibus fuit usus epularum lactis copia ferinaeque ac domesticarum pecudum carne uelut aqua frumentoque summis atque humillimis uictum tolerantibus mox  cum sequens et praecipue nostra aetas dapibus libidinosa pretia constituerit cenaeque non naturalibus desideriis sed censibus aestimentur plebeia paupertas summota pretiosioribus cibis ad uulgares compellitur quare cultus hortorum quorum iam fructus magis in usu est diligentius nobis quam tradidere maiores praecipiendus est isque sicut institueram prorsa oratione prioribus subnecteretur exordiis nisi propositum meum expugnasset frequens postulatio tua quae praecepit ut poeticis numeris explerem georgici carminis omissas partis quas tamen et ipse uergilius significauerat posteris se memorandas relinquere neque enim aliter istud nobis fuerat audendum quam ex uoluntate uatis maxime uenerandi cuius quasi numine instigante pigre sine dubio propter difficultatem operis uerumtamen non sine spe prosperi successus adgressi sumus tenuem admodum et paene uiduatam corpore materiam quae tam exilis est ut in consummatione quidem totius operis adnumerari ueluti particula possit laboris nostri per se uero et quasi suis finibus terminata nullo modo speciose conspici nam etsi multa sunt eius quasi membra de quibus aliquid possumus effari tamen eadem tam exigua sunt ut quod aiunt graeci ex inconprehen  sibili paruitate harenae funis effici non possit quare quicquid est istud quod elucubrauimus adeo propriam sibi laudem non uindicat ut boni consulat si non sit dedecori prius editis a me scriptorum monumentis sed iam praefari desinamus  hortorum quoque te cultus siluine docebo atque ea quae quondam spatiis exclusus iniquis cum caneret laetas segetes et munera bacchi et te magna pales nec non caelestia mella uergilius nobis post se memoranda reliquit principio sedem numeroso praebeat horto pinguis ager putris glebae resolutaque terga qui gerit et fossus gracilis imitatur harenas atque habilis natura soli quae gramine laeto parturit et rutilas ebuli creat uuida bacas nam neque sicca placet nec quae stagnata palude perpetitur querulae semper conuicia ranae tum quae sponte sua frondosas educat ulmos palmitibusque feris laetatur et aspera siluis achradis aut pruni lapidosis obruta pomis gaudet et iniussi consternitur ubere mali sed negat elleboros et noxia carbasa suco nec patitur taxos nec strenua toxica sudat  quamuis semihominis uesano gramine feta mandragorae pariat flores maestamque cicutam nec manibus mitis ferulas nec cruribus aequa terga rubi spinisque ferat paliuron acutis uicini quoque sint amnes quos incola durus adtrahat auxilio semper sitientibus hortis aut fons inlacrimet putei non sede profunda ne grauis hausuris tendentibus ilia uellat talis humus uel parietibus uel saepibus hirtis claudatur ne sit pecori neu peruia furi                                nec tibi daedaliae quaerantur munera dextrae nec polyclitea nec phradmonis aut ageladae arte laboretur sed truncum forte dolatum arboris antiquae numen uenerare priapi terribilis membri medio qui semper in horto inguinibus puero praedoni falce minetur ergo age nunc cultus et tempora quaeque serendis seminibus quae cura satis quo sidere primum nascantur flores paestique rosaria gemment quo bacchi genus aut aliena stirpe grauata mitis adoptatis curuetur frugibus arbos pierides tenui deducite carmine musae oceani sitiens cum iam canis hauserit undas et paribus titan orbem librauerit horis  cum satur autumnus quassans sua tempora pomis sordidus et musto spumantis exprimet uuas tum mihi ferrato uersetur robore palae dulcis humus si iam pluuiis defessa madebit at si cruda manet caelo durata sereno tum iussi ueniant decliui tramite riui terra bibat fontis et hiantia compleat ora quod si nec caeli nec campi competit umor ingeniumque loci uel iuppiter abnegat imbrem expectetur hiems dum bacchi gnosius ardor aequore caeruleo celetur uertice mundi solis et aduersos metuant atlantides ortus atque ubi iam tuto necdum confisus olympo sed trepidus profugit chelas et spicula phoebus dira nepae tergoque croti festinat equino nescia plebs generis matri ne parcite falsae ista prometheae genetrix fuit altera cretae altera nos enixa parens quo tempore saeuos tellurem ponto mersit neptunus et imum concutiens barathrum lethaeas terruit undas tumque semel stygium regem uidere trementem tartara cum pelagi streperent sub pondere manes  nos fecunda manus uiduo mortalibus orbe progenerat nos abruptae tum montibus altis deucalioneae cautes peperere sed ecce durior aeternusque uocat labor heia age segnis pellite nunc somnos et curui uomere dentis iam uiridis lacerate comas iam scindite amictus tu grauibus rastris cunctantia perfode terga tu penitus latis eradere uiscera marris ne dubita et summo feruentia cespite mixta ponere quae canis iaceant urenda pruinis uerberibus gelidis iraeque obnoxia cauri alliget ut saeuus boreas eurusque resoluat post ubi riphaeae torpentia frigora brumae candidus aprica zephyrus regelauerit aura sidereoque polo cedet lyra mersa profundo ueris et aduentum nidis cantauit hirundo rudere tum pingui solido uel stercore aselli armentiue fimo saturet ieiunia terrae ipse ferens holitor diruptos pondere qualos pabula nec pudeat fisso praebere nouali inmundis quaecunque uomit latrina cloacis densaque iam pluuiis durataque summa pruinis  aequora dulcis humi repetat mucrone bidentis mox bene cum glebis uiuacem cespitis herbam contundat marrae uel fracti dente ligonis putria maturi soluantur ut ubera campi tunc quoque trita solo splendentia farcula sumat angustosque foros aduerso limite ducens rursus in obliquum distinguat tramite paruo uerum ubi iam puro discrimine pectita tellus deposito squalore nitens sua semina poscet pingite tunc uarios terrestria sidera flores candida leucoia et flauentia lumina caltae narcissique comas et hiantis saeua leonis ora feri calathisque uirentia lilia canis nec non uel niueos uel caeruleos hyacinthos tum quae pallet humi quae frondens purpurat auro ponatur uiola et nimium rosa plena pudoris nunc medica panacem lacrima sucoque salubri glaucea et profugos uinctura papauera somnos spargite quaeque uiros acuunt armantque puellis iam megaris ueniant genitalia semina bulbi et quae sicca legit getulis obruta glebis et quae frugifero seritur uicina priapo excitet ut ueneri tardos eruca maritos iam breue chaerepolum et torpenti grata palato  intiba iam teneris frondens lactucula fibris alliaque infractis spicis et olentia late ulpica quaeque fabis habilis fabrilia miscet iam siser assyrioque uenit quae semine radix sectaque praebetur madido sociata lupino ut pelusiaci proritet pocula zythi tempore non alio uili quoque salgama merce capparis et tristis inulae ferulaeque minaces plantantur nec non serpentia gramina mentae et bene odorati flores sparguntur anethi rutaque palladiae bacae iutura saporem seque lacessenti fletum factura sinapis atque holeris pulli radix lacrimosaque caepa ponitur et lactis gustus quae condiat herba deletura quidem fronti data signa fugarum uimque suam idcirco profitetur nomine graio tum quoque conseritur toto quae plurima terrae orbe uirens pariter plebi regique superbo frigoribus caules et ueri cymata mittit quae pariunt ueteres caeposo litore cumae quae marrucini quae signia monte lepino pinguis item capua et caudinis faucibus horti  fontibus et stabiae celebres et uesbia rura doctaque parthenope sebethide roscida lympha quae dulcis pompeia palus uicina salinis herculeis uitreoque siler qui defluit amni quae duri praebent cymosa stirpe sabelli et turni lacus et pomosi tiburis arua bruttia quae tellus et mater aricia porri haec ubi credidimus resolutae semina terrae adsiduo grauidam cultu curaque fouemus ut redeant nobis cumulato fenore messes et primum moneo largos inducere fontis ne sitis exurat concepto semine partum at cum feta suos nexus adaperta resoluit florida cum soboles materno pullulat aruo primitiis plantae modicos tum praebeat imbres sedulus inrorans holitor ferroque bicorni pectat et angentem sulcis exterminet herbam at si dumosis positi sunt collibus horti nec summo nemoris labuntur uertice riui aggere praeposito cumulatis area glebis emineat sicco ut consuescat puluere planta nec mutata loco sitiens exhorreat aestu mox ubi nubigenae phryxi nec portitor helles  signorum et pecorum princeps caput efferet undis alma sinum tellus iam pandet adultaque poscens semina depositis cupiet se nubere plantis inuigilate uiri tacito nam tempora gressu diffugiunt nulloque sono conuertitur annus flagitat ecce suos genetrix mitissima fetus et quos enixa est partus iam quaerit alendos priuignasque rogat proles date nunc sua matri pignora tempus adest uiridi redimite parentem progenie tu cinge comas tu dissere crines nunc apio uiridi crispetur florida tellus nunc capitis porri longo resoluta capillo laetetur mollemque sinum staphylinus inumbret nunc et odoratae peregrino munere plantae sicaniis croceae descendant montibus hyblae nataque iam ueniant hilaro samsuca canopo et lacrimas imitata tuas cinyreia uirgo sed melior stactis ponatur achaia murra et male damnati maesto qui sanguine surgunt aeacii flores inmortalesque amaranti et quos mille parit diues natura colores disponat plantis holitor quos semine seuit nunc ueniat quamuis oculis inimica corambe iamque salutari properet lactuca sapore tristia quae releuat longi fastidia morbi altera crebra uiret fusco nitet altera crine  utraque caecilii de nomine dicta metelli tertia quae spisso sed puro uertice pallet haec sua cappadocae seruat cognomina gentis et mea quam generant tartesi litore gades candida uibrato discrimine candida thyrso est cypros item paphio quam pingui nutrit in aruo punicea depexa coma sed lactea crure est quot facies totidem sunt tempora quamque serendi caeciliam primo deponit aquarius anno cappadocamque premit ferali mense lupercus tuque tuis mauors tartesida pange kalendis tuque tuis paphie paphien iam pange kalendis dum cupit et cupidae quaerit se iungere matri et mater facilis mollissima subiacet aruo ingenera nunc sunt genitalia tempora mundi nunc amor ad coitus properat nunc spiritus orbis bacchatur ueneri stimulisque cupidinis actus ipse suas adamat partus et fetibus implet nunc pater aequoreus nunc et regnator aquarum ille suam tethyn hic polluit amphitriten et iam caeruleo partus enixa marito utraque nunc reserat pontumque natantibus implet maximus ipse deum posito iam fulmine fallax acrisioneos ueteres imitatur amores  inque sinus matris uiolento depluit imbre nec genetrix nati nunc aspernatur amorem et patitur nexus flammata cupidine tellus hinc maria hinc montes hinc totus denique mundus uer agit hinc hominum pecudum uolucrumque cupido  atque amor ignescit menti saeuitque medullis dum satiata uenus fecundos compleat artus et generet uarias soboles semperque frequentet prole noua mundum uacuo ne torpeat aeuo sed quid ego infreno uolitare per aethera cursu passus equos audax sublimi tramite raptor ista canit maiore deo quem delphica laurus inpulit ad rerum causas et sacra mouentem orgia naturae secretaque foedera caeli extimulat uatem per dindyma casta cybeles perque cithaeronem nyseia per iuga bacchi per sua parnasi per amica silentia musis pierii nemoris bacchea uoce frementem delie te paean et te euhie euhie paean me mea calliope cura leuiore uagantem iam reuocat paruoque iubet decurrere gyro et secum gracili conectere carmina filo quae canat inter opus musa modulante putator  pendulus arbustis holitor uiridantibus hortis quare age quod sequitur paruo discrimine sulci spargantur caecis nasturcia dira colubris indomito male sana cibo quas educat aluus et satureia thymi referens thymbraeque saporem et tenero cucumis fragilique cucurbita collo hispida ponatur cinara quae dulcis iaccho potanti ueniat nec phoebo grata canenti haec modo purpureo surgit glomerata corymbo murteolo modo crine uiret deflexaque collo nunc adaperta manet nunc pinea uertice pungit nunc similis calatho spinisque minantibus horret pallida nonnumquam tortos imitatur acanthos mox ubi sanguineis se floribus induit arbos punica quae rutilo mitescit tegmine grani tempus haris satio famosaque tunc coriandra nascuntur gracilique melantia grata cumino et baca asparagi spinosa prosilit herba et moloche prono sequitur quae uertice solem quaeque tuas audax imitatur nysie uitis nec metuit sentis nam uepribus improba surgens achradas indomitasque bryonias alligat alnos nomine tum graio ceu littera proxima primae  pangitur in cera docti mucrone magistri sic et humo pingui ferratae cuspidis ictu deprimitur folio uiridis pede candida beta quin et odoratis messis iam floribus instat iam uer purpureum iam uersicoloribus anni fetibus alma parens pingi sua tempora gaudet iam phrygiae loti gemmantia lumina promunt et conniuentes oculos uiolaria soluunt oscitat et leo et ingenuo confusa rubore uirgineas adaperta genas rosa praestet honores caelitibus templisque sabaeum miscet odorem nunc uos pegasidum comites acheloidas oro maenaliosque choros dryadum nymphasque napaeas quae colitis nemus amphrysi quae thessala tempe quae iuga cyllenes et opaci rura lycaei antraque castaliis semper rorantia guttis et quae sicanii flores legistis halaesi cum cereris proles uestris intenta choreis aequoris hennaei uernantia lilia carpsit raptaque lethaei coniunx mox facta tyranni sideribus tristes umbras et tartara caelo praeposuit ditemque ioui letumque saluti  et nunc inferno potitur proserpina regno uos quoque iam posito luctu maestoque timore huc facili gressu teneras aduertite plantas tellurisque comas sacris aptate canistris hinc nullae insidiae nymphis non ulla rapina casta fides nobis colitur sanctique penates omnia plena iocis securo plena cachinno plena mero laetisque uirent conuiuia pratis nunc uer egelidum nunc est mollissimus annus dum phoebus tener ac tenera decumbere in herba suadet et arguto fugientis gramine fontis nec rigidos potare iuuat nec sole tepentis iamque dionaeis redimitur floribus hortus iam rosa mitescit sarrano clarior ostro nec tam nubifugo borea latonia phoebe purpureo radiat uultu nec sirius ardor sic micat aut rutilus pyrois aut ore corusco hesperus eoo remeat cum lucifer ortu nec tam sidereo fulget thaumantias arcu quam nitidis hilares conlucent fetibus horti quare age uel iubare exorto iam nocte suprema uel dum phoebus equos in gurgite mersat hibero  sicubi odoratas praetexit amaracus umbras carpite narcissique comas sterilisque balausti et tu ne corydonis opes despernat alexis formoso nais puero formosior ipsa fer calathis uiolam et nigro permixta ligustro balsama cum casia nectens croceosque corymbos sparge mero bacchi nam bacchus condit odores et uos agrestes duro qui pollice mollis demetitis flores cano iam uimine textum sirpiculum ferrugineis cumulate hyacinthis iam rosa distendat contorti stamina iunci pressaque flammeola rumpatur fiscina calta mercibus ut uernis diues uortumnus abundet et titubante gradu multo madefactus iaccho aere sinus gerulus plenos grauis urbe reportet sed cum maturis flauebit messis aristis atque diem gemino titan extenderit astro hauserit et flammis lernaei brachia cancri allia tunc caepis cereale papauer anetho iungite dumque uirent nexos deferte maniplos et celebres fortis fortunae dicite laudes mercibus exactis hilarisque recurrite in hortos  tunc quoque proscisso riguoque insparsa nouali ocima comprimite et grauibus densate cylindris exurat sata ne resoluti pulueris aestus paruulus aut pulex inrepens dente lacessat neu formica rapax populari semina possit nec solum teneras audent erodere frondes implicitus conchae limax hirsutaque campe sed cum iam ualido pinguescit lurida caule brassica cumque tument pallentia robora betae mercibus atque holitor gaudet securus adultis et iam maturis quaerit supponere falcem saepe ferus duros iaculatur iuppiter imbres grandine dilapidans hominumque boumque labores saepe etiam grauidis inrorat pestifer undis ex quibus infestae baccho glaucisque salictis nascuntur uolucres serpitque eruca per hortos quos super ingrediens exurit semina morsu quae capitis uiduata comas spoliataque nudo uertice trunca iacent tristi consumpta ueneno haec ne ruricolae paterentur monstra salutis ipsa nouas artis uaria experientia rerum et labor ostendit miseris ususque magister tradidit agricolis uentos sedare furentis et tempestatem tuscis auertere sacris hinc mala rubigo uiridis ne torreat herbas  sanguine lactentis catuli placatur et extis hinc caput arcadici nudum cute fertur aselli tyrrhenus fixisse tages in limite ruris utque iouis magni prohiberet fulgura tarchon saepe suas sedes praecinxit uitibus albis hinc amythaonius docuit quem plurima chiron nocturnas crucibus uolucres suspendit et altis culminibus uetuit feralia carmina flere sed ne dira nouas segetes animalia carpant profuit interdum medicantem semina pingui palladia sine fruge salis conspargere amurca innataue laris nigra satiare fauilla profuit et plantis latices infundere amaros marruuii multoque sedi contingere suco at si nulla ualet medicina repellere pestem dardanicae ueniunt artes nudataque plantas femina quae iustis tum demum operata iuuencae legibus obsceno manat pudibunda cruore sed resoluta sinus resoluto maesta capillo ter circum areolas et saepem ducitur horti quae cum lustrauit gradiensmirabile uisu non aliter quam decussa pluit arbore nimbus uel teretis mali uel tectae cortice glandis uoluitur in terram distorto corpore campe  sic quondam magicis sopitum cantibus anguem uellere phryxeo delapsum uidit iolcos sed iam prototomos tempus decidere caules et tartesiacos paphiosque reuellere thyrsos atque apio fasces et secto cingere porro iamque eruca salax fecundo prouenit horto lubrica iam lapathos iam thamni sponte uirescunt et scilla hirsuto saepes nunc horrida rusco prodit et asparagi corruda simillima filo umidaque andrachle sitientis protegit antas et grauis atriplici consurgit longa phaselos tum modo dependens trichilis modo more chelydri sole sub aestiuo gelidas per graminis umbras intortus cucumis praegnasque cucurbita serpit una neque est illis facies nam si tibi cordi longior est gracili capitis quae uertice pendet et tenui collo semen lege siue globosi corporis atque utero nimium quae uasta tumescit  uentre leges medio sobolem dabit illa capacem naryciae picis aut actaei mellis hymeti aut habilem lymphis hamulam bacchoue lagoenam tum pueros eadem fluuiis innare docebit liuidus at cucumis grauida qui nascitur aluo hirtus et ut coluber nodoso gramine tectus uentre cubat flexo semper collectus in orbem           noxius exacuit morbos aestatis iniquae fetidus hic suco pingui quoque semine fartus at qui sub trichila manantem repit ad undam labentemque sequens nimium tenuatur amore candidus effetae tremebundior ubere porcae mollior infuso calathis modo lacte gelato dulcis erit riguoque madescit luteus aruo et feret auxilium quondam mortalibus aegris cum canis erigones flagrans hyperionis aestu arboreos aperit fetus cumulataque moris candida sanguineo manat fiscella cruore tunc praecox bifera descendit ab arbore ficus armeniisque et cereolis prunisque damasci stipantur calathi et pomis quae barbara persis miserat ut fama est patriis armata uenenis at nunc expositi paruo discrimine leti ambrosios praebent sucos oblita nocendi  quin etiam eiusdem gentis de nomine dicta exiguo properant mitescere persica malo tempestiua madent quae maxima gallia donat frigoribus pigro ueniunt asiatica fetu at grauis arcturi sub sidere parturit arbos liuia chalcidicis et caunis aemula chiis purpureaeque chelidoniae pinguesque mariscae et callistruthis roseo quae semine ridet albaque quae seruat flauae cognomina cerae scissa libysca simul picto quoque lydia tergo quin et tardipedi sacris iam rite solutis nube noua seritur caeli pendentibus undis gongylis inlustri mittit quam nursia campo quaeque amiterninis defertur bunias aruis sed iam maturis nos flagitat anxius uuis euchios excultosque iubet claudamus ut hortos claudimus imperioque tuo paremus agrestes ac metimus laeti tua munera dulcis iacche inter lasciuos satyros panasque biformes brachia iactantes uetulo marcentia uino et te maenalium te bacchum teque lyaeum lenaeumque patrem canimus sub tecta uocantes ferueat ut lacus et musto completa falerno  exundent pingui spumantia dolia musto hactenus hortorum cultus siluine docebam siderei uatis referens praecepta maronis qui primus ueteres ausus recludere fontis ascraeum cecinit romana per oppida carmen  rei rusticae liber undecimus uilicus et hortorum claudius augustalis tam ingenuae naturae quam eruditionis adulescens conplurium studiosorum et praecipue agricolarum sermonibus instigatus extudit mihi cultus hortorum prosa ut oratione conponerem nec me tamen fallebat hic euentus rei cum praedictam materiam carminis legibus inplicarem sed tibi publi siluine pertinaciter expetenti uersificationis nostrae gustum negare non sustinebam facturus mox si conlibuisset quod nunc adgredior ut holitoris curam subtexerem uilici officiis quae quamuis primo rei rusticae libro uidebar aliquatenus executus quo  niam tamen ea simili desiderio noster augustalis saepius flagitabat numerum quem iam quasi consummaueram uoluminum excessi et hoc undecimum praeceptum rusticationis memoriae tradidi de uilico uilicum fundo familiaeque praeponi conuenit aetatis nec primae nec ultimae nam seruitia sic tirunculum contemnunt ut senem quoniam alter nondum nouit opera ruris alter exsequi iam non potest atque hunc adulescentia neglegentem senectus illum facit pigrum media igitur aetas huic officio est aptissima poteritque ab anno quinto et tricesimo usque in sexagesimum et quintum si non interueniant fortuita corporis uitia satis ualidi fungi muneribus agricolae quisquis autem destinabitur huic negotio sit oportet idem scientissimus robustissimusque ut et doceat subiectos et ipse commode faciat quae praecipit siquidem nihil recte sine exemplo docetur aut discitur praestatque uilicum magistrum esse operariorum non discipulum cum etiam de patre familiae prisci moris exemplum cato dixerit male agitur cum domino quem uilicus docet itaque in oeconomico xenophontis quem marcus cicero latino sermoni tradidit egregius ille ischomachus atheniensis rogatus  a socrate utrumne si res familiaris desiderasset mercari uilicum tamquam fabrum an a se instituere consueuerit ego uero inquit ipse instituo etenim qui me absente in meum locum substituitur et uicarius meae diligentiae succedit is ea quae ego scire debet sed et haec nimium prisca et eius quidem temporis sunt quo idem ischomachus negabat quemquam rusticari nescire nos autem memores ignorantiae nostrae uigentis sensus adulescentulos corporisque robusti peritissimis agricolis conmendemus quorum monitionibus uel unus ex multis nam est difficile erudire non solum rusticationis sed imperandi consequatur scientiam quidam enim quamuis operum probatissimi artifices imperitandi parum prudentes aut saeuius aut etiam lenius agendo rem dominorum corrumpunt quare sicut dixi docendus et a pueritia rusticis operibus edurandus multisque prius experimentis inspiciendus erit futurus uilicus nec solum an perdidicerit disciplinam ruris sed an etiam domino fidem ac beniuolentiam exhibeat sine quibus nihil prodest uilici summa scientia potentissimum est autem in eo magisterio scire et existimare quale officium et qualis labor sit cuique iniungendus nam nec ualentissimus possit exsequi quod imperatur si nesciat quid agat nec peritissimus si sit inualidus qualitas itaque cuiusque rei consideranda est quippe aliqua sunt opera tantummodo uirium tamquam promouendi onera portandique aliqua etiam so  ciata uiribus et arti ut fodiendi arandique ut segetes et prata desecandi nonnullis minus uirium plus artis adhibetur sicut putationibus insitionibusque uineti plurimum etiam scientia pollet in aliquibus ut in pastione pecoris atque eiusdem medicina quorum omnium officiorum uilicus quod iam dixi prius aestimator bonus esse non potest nisi fuerit etiam peritus ut in unoquoque corrigere queat perperam factum neque enim satis est reprehendisse peccantem si non doceat recti uiam libenter igitur eadem loquor tam docendus est futurus uilicus quam futurus figulus aut faber et haud facile dixerim num illa tanto expeditiora sint discentibus artificia quanto minus ampla sunt rusticationis autem magna et diffusa materia est partesque si uelimus eius percensere uix numero conprehendamus quare satis admirari nequeo quod primo scriptorum meorum exordio iure conquestus sum ceterarum artium minus uitae necessariarum repertos antistites agriculturae neque discipulos neque praeceptores inuentos nisi magnitudo rei fecerit reuerentiam uel discendi uel profitendi pene inmensam scientiam cum tamen non ideo turpi desperatione oportuerit eam neglegi nam nec oratoria disciplina deseritur quia perfectus orator nusquam repertus est nec philosophia quia nullus consummatae sapientiae sed e contrario plurimi semet ipsos exhortantur uel aliquas  partes earum addiscere quamuis uniuersas percipere non possint etenim quae probabilis ratio est obmutescendi quia nequeas orator esse perfectus aut in socordiam conpelli quia desponderis sapientiam magnae rei quantulumcumque possederis fuisse participem non minima est gloria quis ergo inquis docebit futurum uilicum si nullus professor est et ego intellego difficillimum esse ab uno uelut auctore cuncta rusticationis consequi praecepta uerumtamen ut uniuersae disciplinae uix aliquem consultum sic plurimos partium eius inuenias magistros per quos efficere queas perfectum uilicum nam et arator reperiatur aliquis bonus et optimus fossor aut foeni sector nec minus arborator et uinitor tum etiam ueterinarius et probus pastor qui singuli rationem scientiae suae desideranti non subtrahant igitur conplurium agrestium formatus artibus qui susceperit officium uilicationis in primis conuictum domestici multoque magis exteri uitet somni et uini sit abstinentissimus quae utraque sunt inimicissima diligentiae nam et ebrioso cura officii pariter cum memoria subtrahitur et somniculoso plurima effugiunt quid enim possit aut ipse agere aut cuiquam dormiens imperare tum etiam sit a uenereis amoribus auersus quibus si se dediderit non aliud quicquam possit cogitare quam illud quod diligit nam uitiis eiusmodi pellectus animus nec praemium iucun                  dius quam fructum libidinis nec supplicium grauius quam frustrationem cupiditatis existimat igitur primus omnium uigilet familiamque semper ad opera cunctantem pro temporibus anni festinanter producat et strenue ipse praecedat  plurimum enim refert colonos a primo mane opus adgredi nec lentos per otium pigre procedere siquidem ischomachus idem ille malo inquit unius agilem atque industriam quam decem hominum neglegentem et tardam operam quippe plurimum adfert mali si operario tricandi potestas fiat nam ut in itinere conficiendo saepe dimidio maturius peruenit is qui nauiter et sine ullis concessationibus permeauit quam is qui cum sit una profectus umbras arborum fonticulorumque amoenitatem uel aurae refrigerationem captauit sic in agresti negotio dici uix potest quid nauus operarius ignauo et cessatore praestet hoc igitur custodire oportet uilicum ne statim a prima luce familia cunctanter et languide procedat sed uelut in aliquod proelium cum uigore et alacritate animi praecedentem eum tamquam ducem strenue sequatur uariisque exhortationibus in opere ipso exhilaret laborantes et interdum tamquam deficienti succursurus ferramentum auferat parumper et ipse fungatur eius officio moneatque sic fieri debere ut ab ipso fortiter sit effectum atque ubi crepusculum incesserit neminem post se relinquat sed omnes subsequatur more optimi pastoris qui e grege nullam pecudem patitur in agro relinqui tum uero cum tectum subierit idem faciat quod ille diligens opilio nec in domicilio suo statim delitiscat sed agat cuiusque maximam curam siue quis quod accidit plerumque sauciatus in opere noxam ceperit adhibeat fomenta siue aliter  languidior est in ualetudinarium confestim deducat et conuenientem ei ceteram curationem adhiberi iubeat eorum uero qui recte ualebunt non minor habenda erit ratio ut cibus et potio sine fraude a cellariis praebeatur consuescatque rusticos circa larem domini focumque familiarem semper epulari atque ipse in conspectu eorum similiter epuletur sitque frugalitatis exemplum nec nisi sacris diebus accubans cenet festosque sic agat ut fortissimum quemque et frugalissimum largitionibus prosequatur nonnumquam etiam mensae suae adhibeat et uelit aliis quoque honoribus dignari tum etiam per ferias instrumentum rusticum sine quo nullum opus effici potest recognoscat et saepius inspiciat ferramenta eaque semper duplicia conparet ac subinde refecta custodiat ne si quod in opere uitiatum fuerit a uicino petendum sit quia plus in operis seruorum auocandis quam in pretio rerum eiusmodi dependitur cultam uestitamque familiam utiliter magis habeat quam delicate id est munitam diligenter a frigoribus et imbribus quae utraque prohibentur optime pellibus manicatis et sagaceis cucullis idque si fiat omnis pene hiemalis dies in opere tolerari possit quare tam uestem seruitiorum quam ut dixi ferramenta bis debebit omnibus mensibus recensere nam frequens recognitio nec inpunitatis spem nec peccandi locum praebet itaque mancipia uincta quae sunt ergastuli per nomina cotidie citare debebit atque explorare ut sint diligenter conpedibus innexa tum etiam custodiae sedes an tuta et recte munita sit nec si quem domi  nus aut ipse uinxerit sine iussu patrisfamiliae resoluat sacrificia nisi ex praecepto domini facere nesciat haruspicem sagamque sua sponte non nouerit quae utraque genera uana superstitione rudes animos infestant non urbem non ullas nundinas nisi uendendae aut emendae rei necessariae causa frequentauerit neque enim coloniae suae terminos egredi debet nec absentia sua familiae cessandi aut delinquendi spatium dare semitas nouosque limites in agro fieri prohibeat hospitem nisi ex amicitia domini quam rarissime recipiat ad ministeria sua conseruos non adhibeat nec ulli terminos egredi nisi magna coegerit necessitas permittat pecuniam domini neque in pecore nec in aliis rebus promercalibus occupet haec enim res auocat uilici curam et eum negotiatorem potius facit quam agricolam nec umquam sinit eum cum rationibus domini paria facere sed ubi nummum est numeratio res pro nummis ostenditur itaque tam istud uitandum habebit quam hercule fugiendum uenandi aut aucupandi studium quibus rebus plurimae operae auocantur iam illa quae etiam in maioribus imperiis difficulter custodiuntur considerare debebit ne aut crudelius aut remissius agat cum subiectis semperque foueat bonos et sedulos parcat etiam minus probis et ita temperet ut magis eius uereantur seueritatem quam ut saeuitiam detestentur poteritque id custodire si maluerit cauere ne peccet operarius quam cum peccauerit sero  punire nulla est autem uel nequissimi hominis amplior custodia quam cotidiana operis exactio nam illud uerum est m catonis oraculum nihil agendo homines male agere discunt itaque curabit uilicus ut iusta reddantur idque non aegre consequetur si semper se repraesentauerit sic enim et magistri singulorum officiorum diligenter exequentur sua munia et familia post operis exercitationem fatigata cibo quietique potius ac somno quam maleficiis operam dabit in uniuersa porro uillicatione sicut in caetera uita pretiosissimum est intellegere quemque nescire se quod nesciat semperque cupere quod ignoret addiscere nam etsi multum prodest scientia plus tamen obest inprudentia uel neglegentia maxime in rusticatione cuius est disciplinae caput semel fecisse quicquid exegerit ratio culturae nam quamuis interdum emendata sit perperam facti uel inprudentia uel neglegentia res tamen ipsa iam domino decoxit nec mox in tantum exuberat ut et iacturam capitis amissi restituat et quaestum resarciat praelabentis uero temporis fuga quam sit inreparabilis quis dubitet eius igitur memor praecipue semper caueat ne inprouidus ab opere uincatur res est agrestis insidiosissima cunctanti quod ipsum expressius uetustissimus auctor hesiodus hoc uersu significauit aiei d amboliergos anhr ataisi palaiei  quare uulgare illud de arborum positione rusticis usurpatum serere ne dubites id uilicus ad agri totum cultum referri iudicet credatque praetermissas non duodecim horas sed annum perisse nisi sua quaque die quod instat effecerit nam cum propriis pene momentis fieri quidque debeat si unum opus tardius quam oporteat peractum sit ceterae quoque quae sequuntur culturae post iusta tempora serius adhibentur omnisque turbatus operis ordo spem totius anni frustratur quare necessaria est menstrui cuiusque officii monitio ea quae pendet ex ratione siderum caeli nam ut ait uergilius tam sunt arcturi sidera nobis haedorumque dies seruandi et lucidus anguis quam quibus in patriam uentosa per aequora uectis pontus et ostriferi fauces tentantur abydi contra quam obseruationem multis argumentationibus disseruisse me non infitior in iis libris quos aduersus astrologos conposueram sed illis disputationibus exigebatur id quod inprobissime chaldaei pollicentur ut certis quasi terminis ita diebus statis aeris mutationes respondeant in hac autem ruris disciplina non desideratur eiusmodi scrupulositas sed quod dicitur pingui minerua quamuis utile continget uilico tempestatis futurae praesagium si persuasum habuerit modo ante modo post interdum etiam stato die orientis uel occidentis conpetere uim sideris nam satis  prouidus erit cui licebit ante multos dies cauere suspecta tempora  itaque praecipiemus quid quoque mense faciendum sit sic temporibus accommodantes opera ruris ut permiserit status caeli cuius uarietatem mutationemque si ex hoc commentario fuerit praemonitus uilicus aut numquam decipietur aut certe non frequenter et ne desciscamus ab optimo uate quod ait ille uere nouo terram proscindere incipiat noui autem ueris principium non sic obseruare rusticus debet quemadmodum astrologus ut exspectet certum illum diem qui ueris initium facere dicitur sed aliquid etiam sumat de parte hiemis      quoniam consumpta bruma iam intepescit annus permittitque clementior dies opera moliri possit igitur ab idibus ianuariis ut principem mensem romani anni obseruet auspicari culturarum officia quorum alia ex pristinis residua consummabit atque alia futuri temporis inchoabit satis autem erit per dimidios menses exsequi quodque negotium quia neque praefestinatum opus nimium inmature uideri possit ante quindecim dies factum nec rursus post totidem nimium tarde dies caelestes id ian uentosa tempestas et incertus status xuiii kal febr tempestas incerta xuii kal febr sol in aquarium transit leo mane incipit occidere africus interdum auster cum pluuia  xui kal febr cancer desinit occidere hiemat xu kal febr aquarius incipit oriri uentus africus tempestatem significat xi kal febr fidicula uespere occidit dies pluuius uiiii kal febr ex occasu pristini sideris significat tempestatem interdum etiam tempestas ui kal febr leonis quae est in pectore clara stella occidit nonnumquam significat hiemps bipertitur u kal febr auster aut africus hiemat pluuius dies iii kal febr delphinus incipit occidere item fidicula occidere significat pridie kal febr eorum quae supra siderum occasus tempestatem facit interdum tantummodo significat hoc igitur semimenstruum et deinceps sequentia tempestatibus adnotatis percensuimus quo cautior uilicus ut iam dixi uel abstinere possit operibus uel festinationem adhibere itaque ab idibus ianuariis quod habetur tempus inter brumam et aduentum fauonii si maior est uineae uel arbusti modus quicquid ex autumno putationis superfuit repetendum est sed ita ne matutinis temporibus uitis saucietur quoniam pruinis et gelicidiis nocturnis adhuc rigentes materiae ferrum reformidant itaque dum hae regelatae secentur usque in horam secundam uel tertiam poterunt uepres attenuari ne incremento suo agrum occupent segetes emundari acerui uirgarum fieri ligna denique con  fici ut tum demum tepenti iam die putatio administretur apricis etiam et macris aut aridis locis prata iam purganda et a pecore sunt defendenda ut faeni sit copia siccos quoque et pingues agros tempestiuum est proscindere nam uliginosi et mediocris habitus sub aestatem ueruagendi sunt macerrimi uero et aridi post aestatem primo autumno arandi et subinde conserendi sed iugerum agri pinguis hoc tempore anni commode duabus operis proscinditur quia hibernis pluuiis adhuc madens terra facilem cultum sui praebet eodem mense ante kalendas februarias sariendae segetes autumnales siue illae seminis adorei sunt quod quidam far uennuculum uocant seu tritici earumque tempestiua sartio est cum enata frumenta quattuor fibrarum esse coeperunt hordeum quoque maturum quibus superest opera nunc demum sarire debebunt sed et faba eandem culturam exigit si iam coliculus eius in quattuor digitos altitudinis creuerit nam prius saruisse nimium teneram non expedit eruum melius quidem priore mense nec tamen inprobe hoc ipso uel proximo seremus nam martio nullo modo terrae conmittendum esse rustici praecipiunt uineae quae sunt palatae et ligatae recte iam fodiuntur surculi qui primi florem adferunt statim circa idus inserendi sunt ut cerasiorum tuburum amygdalorum persicorumque ridicis uel etiam palis conficiendis idoneum tempus est nec minus in aedificia succidere arborem conuenit sed utraque melius fiunt luna decrescente ab uicesima usque in tricesimam  quoniam omnis materia sic caesa iudicatur carie non infestari palos una opera caedere et exputatos acuere centum numero potest ridicas autem querneas siue oleagineas findere et dedolatas utraque parte exacuere numero sexaginta item ad lucubrationem uespertinam palos decem uel ridicas quinque conficere totidemque per antilucanam lucubrationem materies si roborea est ab uno fabro dolari ad unguem debet per quadratos pedes uiginti haec erit uehis una pinus autem quinque et uiginti pedum aeque ab uno expeditur quae et ipsa uehis dicitur nec minus ulmus et fraxinus pedum triginta cupressus autem pedum quadraginta tum etiam sexagenum pedum abies atque populus singulis operis ad unguem quadrantur atque omnes eae mensurae similiter uehes appellantur his etiam diebus maturi agni et reliqui fetus pecudum nec minus maiora quadripedia charactere signari debent kal febr fidis incipit occidere uentus eurinus et interdum auster cum grandine est iii non febr fidis tota et leo medius occidit corus aut septentrio nonnumquam fauonius non febr mediae partes aquarii oriuntur uentosa tempestas  uii id febr callisto sidus occidit fauonii spirare incipiunt ui id febr uentosa tempestas iii id febr eurus per hosce dies locis maritimis et calidis ac siccis prata uel arua purgantur et in faenum submittuntur reliquae partes uinearum propter brumam uel frigora omissae nunc palandae et adligandae sunt ne postea tumentes gemmae laedantur et oculi adterantur item uinearum fossio iisdem locis peragenda est arbustorumque siue putatio siue adligatio finienda quorum iusta certa esse non possunt inter nonas deinde et idus pomorum seminaria facienda sunt et maturae plantae de seminariis in scrobes transferendae pastinatio quoque quae mense decembri uel ianuario coepta est iam nunc includenda et uitibus conserenda est pastinatur autem terreni iugerum ita ut solum in altitudinem trium pedum defodiatur operis octoginta uel in altitudinem dupondii semissis operis quinquaginta uel ad bipedalium quae est altitudo duorum pedum operis quadraginta haec tamen in agro sicco surculis conserendis minima pastinationis mensura est nam holeribus deponendis possit uel sesquipedalis altitudo satisfacere quae plerumque in singula iugera triginta operis conficitur hoc eodem tempore ster  coris pars in prata egerenda pars oleis et ceteris arboribus inspargenda quin etiam uinearia diligenter facienda malleolusque quam curiosissime pangendus populos et salices et fraxinos prius quam frondeant plantasque ulmorum nunc ponere utile est ante autem satas nunc exputare et circumfodere ac summas earum aestiuas radices amputare sarmenta e uineis nondum fossis atque arbustis et segetibus ramos aut rubos quicquid denique iacens facile fodientem uel alio genere terram molientem potest inpedire nunc egerere et ad sepem adplicare oportet rosaria noua conserere uel antiqua curare harundineta nunc ponere uel etiam pristina colere salicta facere uel deputare runcare ac fodere genistam semine uel plantis in pastinato uel etiam sulco deponere trimenstruum quoque satio non est aliena huic tempori quamuis tepidis regionibus melius administretur per mensem ianuarium id febr sagittarius uespere occidit uehementer hiemat xui kal mart uespere crater oritur uenti mutatio xu kal mart sol in pisces transitum facit nonnumquam uentosa tempestas  xiii et xii kal mart fauonius uel auster cum grandine et nimbis x kal mart leo desinit occidere uenti septentrionales qui uocantur orniqiai per dies triginta esse solent tum et hirundo aduenit uiiii kal mart arcturus prima nocte oritur frigidus dies aquilone uel coro interdum pluuia uiii kal mart sagitta crepusculo incipit oriri uariae tempestates alcyonei dies uocantur in atlantico quidem mari summa tranquillitas notata est uii kal mart uentosa tempestas hirundo conspicitur per hos dies frigidis locis earum rerum quas supra scripsimus tempestiua est administratio locis autem calidioribus quamuis sera tamen necessaria ceterum malleoli et uiuiradicis positio huius temporis esse uidetur optima nec tamen deterior etiam inter kalendas et idus sequentis mensis utique si non sit feruentissima regio si uero etiam magis frigida uel melior insitio quoque arborum atque uitium tepidis locis hoc tempore commode administrabitur            kal mart africus interdum auster cum grandine ui non mart uindemitor apparet quem graeci trughthra dicunt septentrionales uenti iiii non mart fauonius interdum auster hiemat non mart equus mane oritur flatus aquilonis  iii id mart piscis aquilonius desinit oriri septentrionales uenti pridie id mart argo nauis exoritur fauonius aut auster interdum aquilo his diebus commode instruuntur horti de quibus suo loco dicam secretius ne inter hanc quasi turbam operum neglegentius holitoris officia descripsisse uidear aut nunc ordinem reliquarum culturarum coeptum interrupisse igitur a kalendis martiis eximia est uitium putatio usque in x kal apr si tamen se gemmae nondum moueant surculi quoque silentes ad insitionem nunc praecipue utiliterque leguntur et ipsa insitio uitium atque arborum longe nunc est optima frigidis quoque locis et umidis uitium satio nunc praecipua est sed et ficulnea cacumina iam tumentia utilissime deponuntur sartura quoque frumentorum iteratur egregie modios tres una opera recte sarit prata purgare et a pecore defendere iam tempestiuum est locis quidem calidis et siccis etiam a mense ianuario ut supra diximus id fieri debet nam frigidis uel a quinquatribus prata recte submittuntur scrobes omnis generis quos eris autumno consiturus hoc tempore fieri oportebit eorum quaternarii hoc est quoquouersus pedum quaternum si est commodum terrenum quattuordecim ab uno fiunt ternarii autem decem et octo ceterum ad deponendas uites uel non magni incrementi arbores sulcus qui sit pedum centum et uiginti latitudine bipedanea in altitudinem deprimi debet dupondii  semissis eumque similiter una opera efficit rosarium serotinum perfossum et cultum habere iam tempus est oleis laborantibus circum radices amurcam quae salem non habeat nunc conueniet infundere maximis sex congii mediocribus arboribus urna satisfaciunt ceteris aestimanda erit portio sed tamen quae nihil uitii habuerint aliquanto laetiores fient si amurca rigentur insulsa nonnulli hoc optimum tempus esse seminariis instituendis dixerunt tum etiam bacas lauri et murti ceterorumque uiridium semina in areolas disserere praeceperunt orthocissos et hederas ab idibus februariis uel etiam kalendis martiis poni oportere iidem censuerunt id mart nepa incipit occidere significat tempestatem xuii kal apr nepa occidit hiemat xui kal apr sol in arietem transitum facit fauonius uel corus xii kal apr equus occidit mane septentrionales uenti x kal apr aries incipit exoriri pluuius dies interdum ninguit uiiii et uiii kal apr aequinoctium uernum tempestatem significat ab idibus eadem quae supra utique peragenda sunt optime autem uliginosa et pinguia loca nunc demum proscinduntur at quae mense ianuario ueruacta fecimus nunc  ultima parte martii sunt iteranda et si quae pergulae uitium generosarum uel si quae in agris aut uepribus singulares arbores maritae a putatoribus relictae sunt ante kalendas apriles utique deputari debent post quam diem sera et infructuosa fit eiusmodi rerum cultura milii quoque et panici haec prima satio est quae peragi debet circa idus apriles utriusque seminis sextarii quini singula iugera occupant quin etiam pecus lanatum ceteraque quadripedia tempus idoneum est castrandi locis autem tepidis ab idibus februariis usque in idus apriles at locis frigidis ab idibus martiis usque in idus maias omnia recte pecora castrantur kal apr nepa occidit mane tempestatem significat non apr fauonius aut auster cum grandine nonnumquam hoc idem pridie uiii id apr uergiliae uespere celantur interdum hiemat uii id apr et ui et u austri et africi tempestatem significat iiii id apr sole oriente libra occidere incipit interdum tempestatem significat pridie id apr suculae celantur hiemat his diebus locis frigidis prima uinearum fossio utique ante idus peragenda est quaeque mense martio post confectum aequinoctium fieri debuerunt nunc denique quam primum exsequenda sunt fici uitesque adhuc recte inseruntur  seminaria quae sunt ante facta runcari et adhuc commode fodiri possunt oues tarentinae radice lanaria lauari debent ut tonsurae praeparentur id apr ut supra libra occidit hiemat xuiii kal mai uentosa tempestas et imbres nec hoc constanter xu kal mai sol in taurum transitum facit pluuiam significat xiiii kal mai suculae se uespere celant pluuiam significat xi kal mai uer bipertitur pluuia et nonnumquam grando x kal mai uergiliae cum sole oriuntur africus uel auster dies umidus uiiii kal mai prima nocte fidicula apparet tempestatem significat iiii kal mai auster fere cum pluuia iii kal mai mane capra exoritur austrinus dies interdum pluuiae pridie kal mai canis se uespere celat tempestatem significat per hos dies eadem quae supra persequemur possuntque si iam librum remittunt inseri oleae uel emplastrari ceteraeque pomiferae arbores eodem emplastrationis genere inseri sed et prima pampinatio recte inchoatur dum prorepentes oculi digito decuti possint si qua praeterea in uineis aut fossor disturbauit aut neglegentia omisit diligens  uinitor restituere debet et fracta iuga considerate resarcire aut disiectos palos reponere ita ne teneros pampinos explantet eodem tempore secundi fetus pecudes signari oportet kal maiis hoc biduo sol unam dicitur tenere particulam sucula cum sole exoritur ui non mai septentrionales uenti u non mai centaurus totus apparet tempestatem significat iii non mai idem sidus pluuiam significat pridie non mai nepa medius occidit tempestatem significat non mai uergiliae exoriuntur mane fauonius uii id mai aestatis initium fauonius aut corus interdum et pluuiae ui id mai uergiliae totae apparent fauonius aut corus interdum et pluuiae iii id mai fidis mane oritur significat tempestatem per hos dies runcandae segetes sunt faenisiciae instituendae bonus operarius prati iugerum desecat nec minus mille ducentos manipulos unus obligat qui sint singuli quaternarum librarum arbores quoque tempus est ablaqueatas circumfodere et operire una opera nouellas circumfodiet arbores lxxx mediocres lxu magnas l hoc  mense seminaria omnia crebre fodere oportet sed et a kalendis martiis usque in idus septembres omnibus mensibus non solum seminariis sed etiam nouellis uineis danda fossio est iisdem diebus ubi praegelidum et pluuium caelum est oleae putantur et muscantur ceterum tepidis regionibus duobus temporibus anni facere istud oportebit primo ab idibus octobribus usque in idus decembres iterum ab idibus februariis usque in idus martias si tamen arbor librum non remittit hoc eodem mense in pastinato seminario nouissima positio est olearis taleae eamque oportet cum panxeris fimo et cinere mixtis oblinere et superponere muscum ne sole findatur sed hoc idem opus melius fiet ultima parte mensis martii uel prima mensis aprilis et ceteris temporibus quibus praecepimus seminaria plantis uel ramis conserere id mai fidis mane exoritur auster aut eurinus interdum dies umidus xuii kal iun idem quod supra xui et xu kal iun eurinus uel auster cum pluuia xiiii kal iun sol in geminos introitum facit  xii kal iun suculae exoriuntur septentrionales uenti nonnumquam auster cum pluuia xi et x kal iun arcturus mane occidit tempestatem significat uiii et uii et ui kal iun capra mane exoritur septentrionales uenti ab idibus usque in kalendas iunias ueteranam uineam priusquam florere incipiat iterum fodere oportet eandemque et ceteras omnes uineas identidem pampinare quod si saepius feceris puerilis una opera iugerum uineti pam                                                     pinabit quibusdam regionibus oues nunc tondentur et pecoris nati aut amissi ratio accipitur item qui lupinum stercorandi agri causa seuit nunc demum aratro subuertit kal iun et iiii non aquila exoritur tempestas uentosa et interdum pluuia uii id iun arcturus occidit fauonius aut corus iiii id iun delphinus uespere exoritur fauonius interdum rorat his diebus si opere uicti sumus eadem quae extremo mense maio facienda sunt item omnes arbores frugiferae circumfossae aggerari debent ut ante solstitium id opus peractum sit quin etiam pro conditione regionis et caeli  terra uel proscinditur uel iteratur eaque si est difficilis proscinditur operis tribus iteratur duabus tertiatur una lirantur autem iugera duo bis opera una at si facilis est terra proscinditur iugerum duabus operis iteratur una lirantur una iugera quattuor cum in subacta iam terra latiores porcae sulcantur quae ratio colligit ut per autumnum facile possint uno iugo tritici obseri modii centum quinquaginta ceterorumque leguminum modii centum iisdem his diebus area triturae praeparanda est ut quaeque res desecta erit in eam conferatur uinearum quoque quibus maior est modus iteratus esse debet ante solstitium pabulum si facultas est uel nunc uel etiam superioribus quindecim diebus qui fuerunt ante kalendas iunias praeberi pecori oportet a kalendis autem iuniis si iam defecit uiridis herba usque in ultimum autumni frondem caesam praebebimus id iun calor incipit xiii kal iul sol introitum cancro facit tempestatem significat  xi kal iul anguifer qui graece dicitur ofiouxos mane occidit tempestatem significat uiii et uii et ui kal iul solstitium fauonius et calor iii kal iul uentosa tempestas his diebus eadem quae supra sed et uiciam in pabulum secare oportet priusquam siliquae eius durentur hordeum metere fabam serotinam ducere fabam maturam conterere et paleas eius diligenter recondere hordeum terere paleasque omnis recondere alueos castrare quos subinde nono quoque aut decimo die a kalendis maiis considerare et curare oportet nunc autem si sunt pleni atque operculati faui demetendi sunt sin autem maiore parte uacant aut sine operculis adaperti sunt nondum esse maturos significatur itaque mellatio est differenda quidam in prouinciis transmarinis uel hoc uel sequente mense sesama serunt kal iul fauonius uel auster et calor iiii non iul corona occidit mane pridie non iul cancer medius occidit calor  uiii id iul capricornus medius occidit uii id iul cepheus uespere exoritur tempestatem significat ui id iul prodromi flare incipiunt his diebus eadem quae supra sed et proscissum ueruactum optime nunc iteratur et siluestris ager decrescente luna utilissime exstirpatur id iul procyon exoritur mane tempestatem significat xiii kal aug sol in leonem transitum facit fauonius uiii kal aug aquarius incipit occidere clare fauonius uel auster uii kal aug canicula apparet caligo aestuosa ui kal aug aquila exoritur iiii kal aug leonis in pectore clara stella exoritur interdum tempestatem significat iii kal aug aquila occidit significat tempestatem his diebus locis temperatis et maritimis messis conficitur et intra dies triginta quam desecta est stramenta praecisa  in aceruum congeruntur iugerum stramentorum opera una desecat quibus remotis priusquam sol acrior exurat terram omnes arbores quae fuerant in segete circumfodere et adobruere oportet item quibus magna sementis praeparatur nunc debent iterare nam de fodiendis colendisue nouellis uineis saepius iam dixi nullum esse mensem omittendum donec autumnale aequinoctium conficiatur meminisse autem oportebit ut per hos et augusti mensis dies antelucanis et uespertinis temporibus frondem pecudibus caedamus item quascumque uineas culturi sumus ne per aestum sed mane usque in tertiam et a decima usque in crepusculum fodiamus quibusdam regionibus sicut in cilicia et pamphylia hoc mense sesama seruntur italiae autem regionibus umidis possunt ultimo mense iunio seri quin etiam tempus est ficulneis arboribus caprificum suspendere quod quidam existimant idcirco fieri debere ne fructus decidat et ut celerius ad maturitatem perueniat kal aug etesiae pridie non aug leo medius exoritur tempestatem significat uii id aug aquarius occidit medius nebulosus aestus pridie id aug fidis occidit mane autumnus incipit his diebus eadem quae supra nonnullis tamen locis faui demetuntur qui si non sunt melle repleti nec operculati differenda est in mensem octobrem mellatio  id aug delphini occasus tempestatem significat xuiiii kal sept eiusdem sideris matutinus occasus tempestatem significat xiii kal sept sol in uirginem transitum facit hoc et sequenti die tempestatem significat interdum et tonat hoc eodem die fidis occidit x kal sept ex eodem sidere tempestas plerumque oritur et pluuia uii kal sept uindemitor exoritur mane et arcturus incipit occidere interdum pluuia iii kal sept umeri uirginis exoriuntur etesiae desinunt flare et interdum hiemat pridie kal sept andromeda uespere exoritur interdum hiemat his quidem diebus arbores ficorum inoculant quod genus insitionis emplastratio uocatur idque licet uel commodius facere superiore mense post idus iulias quo tempore etiam aliarum arborum nonnulli emplastrationem faciunt quibusdam autem locis ut in baetica maritimis regionibus et in africa uindemia conficitur sed frigidioribus regionibus puluerationem faciunt quam uocant rustici occationem cum omnis gleba in uineis refringitur et soluitur in puluerem hoc eodem tempore prius quam uineae puluerentur si perexilis est terra uel rara ipsa uitis lupini modii tres  uel quattuor in singula iugera sparguntur et ita inoccantur qui cum fruticauerunt prima cum fossione conuersi satis bonum stercus uineis praebent multi etiam si pluuius est status caeli sicut suburbana regione italiae pampinis uitem spoliant ut percoqui fructus possint nec putrescere imbribus at e contrario locis calidioribus ut modo nominatis prouinciis circa uindemiam adumbrantur uel stramentis uel aliis tegmentis uuae ne uentis aut caloribus exarescant hoc idem tempus est aridis uuis ficisque conficiendis de quibus quemadmodum passae fiant suo loco dicemus cum uilicae persequemur officia felix quoque aut carex ubicumque nascitur augusto mense recte exstirpatur melius tamen circa idus iulias ante caniculae exortum kal sept calor iiii non sept piscis austrinus desinit occidere calor non sept arcturus exoritur fauonius uel corus uii id sept piscis aquilonius desinit occidere et capra exoritur tempestatem significat iii id sept fauonius aut africus uirgo media exoritur his diebus locis maritimis et calidis uindemia et cetera quae supra scripta sunt commode administrantur iteratio quoque arationis peracta esse debet si serius terra pro  scissa est sin autem celerius etiam tertiatum solum esse conuenit hoc etiam tempore qui consueuerunt uina condire aquam marinam praeparant et aduectam decoquunt de qua conficienda praecipiam cum uilicae officia persequar id sept ex pristino sidere nonnumquam tempestatem significat xu kal oct arcturus exoritur fauonius aut africus interdum eurus quem quidam uulturnum appellant xiiii kal oct spica uirginis exoritur fauonius aut corus xiii kal oct sol in libram transitum facit crater matutino tempore apparet xi kal oct pisces occidunt mane item aries occidere incipit fauonius aut corus interdum auster cum imbribus x kal oct argo nauis occidit tempestatem significat interdum et pluuiam uiiii kal oct centaurus incipit mane oriri tempestatem                         significat interdum et pluuiam uiii kal oct et uii et ui aequinoctium autumnale plerumque significat u kal oct haedi exoriuntur fauonius nonnumquam auster cum pluuia iiii kal oct uirgo desinit oriri tempestatem significat  his diebus uindemiae plurimis regionibus fiunt quarum maturitatem alii aliter interpretati sunt quidam cum uidissent partem aliquam uuarum uirescere crediderunt tempestiuam esse uindemiam quidam cum coloratas et perlucidas uuas animaduertissent nonnulli etiam cum pampinos ac folia decidere considerassent quae omnia fallacia sunt quoniam inmaturis uuis omnia eadem possunt accidere propter intemperiem solis aut anni itaque nonnulli gustu explorare maturitatem temptauerunt ut siue dulcis esset sapor uuae siue acidus proinde aestimarent sed et haec ipsa res habet aliquam fallaciam nam quaedam genera uuarum numquam dulcedinem capiunt propter austeritatem nimiam itaque optimum est quod nos fecimus ipsam naturalem contemplare maturitatem naturalis autem maturitas est si cum expresseris uinacea quae acinis celantur iam infuscata et nonnulla praeter modum nigra fuerint nam colorem nulla res uinaceis potest adferre nisi naturae maturitas praesertim cum ita in media parte acinorum sint ut et a sole et a uentis protegantur umorque ipse non patiatur ea praecipi aut infuscari nisi suapte natura hoc igitur cum exploratum habuerit uilicus sciet uindemiam sibi esse faciendam sed antequam fructum cogere incipiat cuncta praeparanda erunt superiore si fieri possit mense si minus certe ut ante quindecim dies dolia partim picata par  tim defricata et diligenter lota marina uel aqua salsa et recte siccata tum et opercula colaque et cetera sine quibus probe confici mustum non potest torcularia uero et fora diligenter emundata lotaque et si res ita exegerit picata praeparataque habeat ligna quibus defrutum et sapam decoquat tum etiam salem atque odoramenta quibus condire uina consueuerit multo ante reposita esse oportet nec tamen haec cura totum auocet eum a cetera ruris cultura nam et napinae itemque rapinae siccaneis locis per hos dies fiunt et farraginaria quoque pecori futura per hiemem praesidio itemque siliqua quod rustici faenum graecum uocant nec minus in pabulum uicia nunc demum conseruntur tum etiam lupini haec erit praecipua satio quod quidam uel ab area protinus in agrum deferri putant oportere milium et panicum hoc tempore demetitur quo passiolus ad escam seritur nam ad percipiendum semen ultima parte octobris circa kalendas nouembres melius obruitur quare cum haec cuncta in agris exsequi debeat possit eorum curam quae intra uillam facienda sunt uilicae delegare ita tamen ut ipse consideret an recte facta sint kal oct et ui non interdum tempestatem significat iiii non oct auriga occidit mane uirgo desinit occidere significat nonnumquam tempestatem iii non oct corona incipit exoriri significat tempestatem  pridie non oct haedi oriuntur uespere aries medius occidit aquilo uiii id oct coronae clara stella exoritur ui id oct uergiliae exoriuntur uespere fauonius et interdum africus cum pluuia iii et pridie id oct corona tota mane exoritur auster hibernus et nonnumquam pluuia per hos dies frigidis regionibus uindemia et cetera quae supra scripta sunt fieri solent iisdemque regionibus frumenta matura seruntur et praecipue far adoreum locis etiam opacis triticum nunc recte seritur et quoniam sementis mentionem fecimus non intempestiue quantum cuiusque seminis iugerum agri recipiat referemus iugerum agri recipit tritici modios quattuor uel quinque farris adorei modios nouem uel decem hordei modios quinque uel sex milii uel panici sextarios quattuor uel quinque lupini modios octo uel decem phaseli modios quattuor pisi modios tres uel quattuor fabae modios sex lentis modium unum paulo amplius lini seminis modios octo uel decem cicerculae modios tres uel quattuor ciceris modios tres uel quattuor sesami sextarios quattuor uel quinque uiciae pabularis modios septem uel octo uiciae seminalis modios quinque uel sex erui modios quattuor uel quinque farraginis hordeaceae  modios septem uel octo siliquae modios sex medicae singulos cyathos serere oportet in areolis longis pedum denum latis pedum quinum cannabis grana sex in pede quadrato ponuntur id oct et sequenti biduo interdum tempestas nonnumquam rorat tantummodo iugulae exoriuntur uespere xiii kal nou sol in scorpionem transitum facit xiii et xii kal nou solis exortu uergiliae incipiunt occidere tempestatem significat xi kal nou tauri cauda occidit auster interdum pluuia uiii kal nou centaurus exoriri mane desinit tempestatem significat uii kal nou nepae frons exoritur tempestatem significat u kal nou uergiliae occidunt hiemat cum frigore et gelicidiis  iiii kal nou arcturus uespere occidit uentosus dies iii kal nou et pridie cassiope incipit occidere tempestatem significat per hos dies quaecunque semina differri debent arbusculaeque omnis generis recte ponuntur ulmi quoque uitibus recte maritantur ipsaeque uites in arbustis et uineis commode propagantur seminaria runcare et fodere tempus est tum etiam arbores ablaqueare nec minus uineas easdemque putare itemque in arbustis uitem deputare seminaria quae suo tempore pampinata non sunt arbusculaeque ficorum in seminariis putari et ad singulos stilos redigi debent quae tamen melius dum tenera sunt per germinationem pampinantur sed cum omnia in agricultura strenue facienda sint tum maxime sementis uetus est agricolarum prouerbium maturam sationem saepe decipere solere seram numquam quin mala sit itaque in totum praecipimus ut quisque natura locus frigidus erit is primus conseratur ut quisque calidus nouissimus uicia et faba stercorare agrum dicuntur lupinum nisi in florem uerteris nihil agrum stercoraueris sed nec ulla res magis uacuis operariis aut seritur aut conditur nam et primis temporibus ante ullam sementem possis id obruere et nouissimis post coactos fructus tollere sementi facta inoccare oportet quod sparseris duo iugera tres operae commode occabunt arboresque quae intererunt ablaqueabunt quamuis antiqui singulis operis singula iugera sariri et occari uelint quod an recte fieri  possit adfirmare non ausim eodem tempore fossas riuosque purgare et elices sulcosque aquarios facere conuenit iisdem temporibus si sit fraxineam si minus orneam si nec haec sit iligneam frondem bubus recte praebebimus glandis quoque non inutile est singulis iugis modios singulos dare nec tamen amplius ne laborent nec minus diebus triginta praebueris nam si paucioribus diebus datur ut ait hyginus per uer scabiosi boues fiunt glans autem paleis inmiscenda est atque ita bubus adponenda tum etiam siluam si quis barbaricam id est consemineam uelit facere recte conseret glandibus et ceteris seminibus tum et olea destringenda est ex qua uelis uiride oleum efficere quod fit optimum ex uaria oliua cum incipit nigrescere nam acerbum nisi ex alba olea fieri non debet kal nou et postridie caput tauri occidit pluuiam significat iii non nou fidicula mane exoritur hiemat et pluit uiii id nou idem sidus totum exoritur auster uel fauonius hiemat uii id nou significat tempestatem hiemat ui id nou uergiliae mane occidunt significat tempestatem hiemat  u id nou stella clara scorpionis exoritur tempestatem significat uel uulturnus interdum rorat iiii id nou hiemis initium auster aut eurus interdum rorat his diebus usque in idus quae superiore mense facere non potueris adhuc tolerabiliter efficies sed et proprie hoc obseruabis ut pridie quam plenilunium sit si minus certe ipso plenilunio omnem quam saturus es fabam uno die                                           spargas sed postea licebit ab auibus et pecore defensam obruas eamque si ita conpetierit lunae cursus ante idus nouembres occatam habeas quam pinguissimo et nouo loco si minus quam stercoratissimo satis erit in singula iugera uehes stercoris conportare numero decem octo uehis autem stercoris una habet modios octoginta ex quo colligitur oportere in denos quoquouersus pedes modios quinos stercoris spargere quae ratio docet uniuerso iugero satisfacere modios mccccxl tum etiam conuenit oleas ablaqueare et si sunt parum fructuosae uel cacuminibus retorridae frondis magnis arboribus quaternos modios stercoris caprini circumspargere in ceteris autem pro magnitudine portionem seruare eodem tempore uineis ablaqueatis columbinum stercus ad singulas uites quod sit instar unius sextarii uel urinae hominis congios uel alterius generis quaternos sextarios stercoris infundere iugerum uinearum in senos pedes positarum duae operae oblaqueant id nou dies incertus saepius tamen placidus  xui kal dec fidis exoritur mane auster interdum aquilo magnus xu kal dec aquilo interdum auster cum pluuia xiiii kal dec sol in sagittarium transitum facit suculae mane oriuntur tempestatem significat xii kal dec tauri cornua uespere occidunt aquilo frigidus et pluuia xi kal dec sucula mane occidit hiemat x kal dec lepus occidit mane tempestatem significat uii kal dec canicula occidit solis ortu hiemat pridie kal dec totae suculae occidunt fauonius aut auster interdum pluuia his diebus quae praeterita erunt superioribus opera consequi oportebit et si non plurimum serimus optimum est intra kalendas decembres sementem fecisse sed etiam longis noctibus ad diurnum tempus aliquid adiciendum est nam multa sunt quae in lucubratione recte agantur siue enim uineas possidemus pali et ridicae possunt dolari exacuique siue regio ferulae uel corticis ferax est apibus aluaria fieri debent siue palmae spartiue fecunda est fiscinae sportaeque seu uirgultorum corbes ex uimine ac ne caetera nunc persequar nulla regio non aliquid adfert quod ad lucubrationem confici possit nam inertis est agricolae expectare diei breuitatem praecipue in his regionibus in quibus brumales dies horarum nouem sunt  noctesque horarum quindecim possit etiam salix decisa pridie ad lucubrationem expurgari et ad uitium ligamina praeparari quae si natura minus lenta est ante dies quindecim praecidenda et purgata in stercore obruenda est ut lentescat sin autem iam pridem caesa exaruit in piscina maceranda est tum etiam per lucubrationem ferramenta acuere et ad ea facere uel facta manubria aptare quorum optima sunt ilignea deinde carpinea post haec fraxinea kal dec dies incertus saepius tamen placidus uiii id dec sagittarius medius occidit tempestatem significat uii id dec aquila mane oritur africus interdum auster et rorat iii id dec corus uel septentrio interdum auster cum pluuia his diebus quae praeterita erunt superiore mense opera peragi debebunt utique in locis temperatis aut calidis nam frigidis recte fieri iam non possunt id dec scorpio totus mane exoritur hiemat xui kal ian sol in capricornum transitum facit brumale solstitium ut hipparcho placet itaque tempestatem saepe significat xu kal ian uentorum conmutationem significat  x kal ian capra occidit mane tempestatem significat uiiii kal ian brumale solstitium sic chaldaei obseruant significat ui kal ian delphinus incipit oriri mane tempestatem significat iiii kal ian aquila uespere occidit hiemat iii kal ian canicula occidit uespere tempestatem significat pridie kal ian tempestas uentosa his diebus qui religiosius rem rusticam colunt nisi si uinearum causa pastines negant debere terram ferro commoueri itaque quidquid citra id genus effici potest id ab his comprehenditur ut olea legatur et conficiatur ut uitis paletur et capite tenus adligetur ut iuga uineis inponantur et capistrentur ceterum palmare id est materias adligare hoc tempore non expedit quia plurimae propter rigorem qui fit ex frigore franguntur possunt etiam his diebus cerasia et tubures et armeniacae atque amygdalae ceteraeque arbores quae primae florent inseri commode nonnulli tamen etiam legumina serunt kal ian dies incertus iii non ian cancer occidit tempestas uaria pridie non ian media hiemps auster multus interdum pluuia  non ian fidis exoritur mane tempestas uaria ui id ian auster interdum fauonius u id ian auster interdum imber pridie id ian incertus status caeli per hos quoque dies abstinent terrenis operibus religiosiores agricolae ita tamen ut ipsis kalendis ianuariis auspicandi causa omne genus operis instaurent ceterum differant terrenam molitionem usque in proximas idus cibaria boum per singulos menses sed nec ignorare debebit uilicus quid uni iugo boum quoquo mense per singulos dies praestari satis sit quare huius quoque curae rationem subiciemus mense ianuario paleas cum erui macerati sextariis sex uel paleas cum cicerculae fresae semodio uel frondis corbem pabulatorium modiorum uiginti uel paleas quantum uelint et faeni pondo uiginti uel adfatim uiridem frondem ex siliquis et lauru uel quod his omnibus praestat farraginem hordeaceam dabit siccam februario idem martio idem uel si opus facturi sunt faeni pondo quinquaginta aprili frondem querneam et populneam ex kalendis ad idus uel paleas et faeni pondo quadraginta maio pabulum adfatim iunio ex kalendis frondem adfatim iulio idem augusto idem uel paleas ex eruo pondo quinquaginta septembri frondem adfatim octobri frondem et ficulnea folia nouembri ad idus frondem uel folia ficulnea quae sint cor  bis unius ex idibus glandis modium unum paleis inmixtum et lupini macerati modium unum paleis inmixtum uel maturam farraginem decembri frondem aridam uel paleas cum erui semodio macerato uel lupini quod ex semodio macerato exierit uel glandis modium unum ut supra scriptum est uel farraginem  de cultu hortorum et quoniam percensuimus opera quae suis quibusque temporibus anni uilicum exsequi oporteret memores polliciti nostri subiungemus cultus hortorum quorum aeque curam suscipere debebit ut et quotidiani uictus sui leuet sumptum et aduenienti domino praebeat quod ait poeta inemptas ruris dapes democritus in eo libro quem georgicon appellauit parum prudenter censet eos facere qui hortis exstruant munimenta quod neque latere fabricata maceries perennare possit pluuiis ac tempestatibus plerumque infestata neque lapides supra rei dignitatem poscat inpensa si uero amplum modum sepire quis uelit patrimonio esse opus ipse igitur ostendam rationem qua non magna opera hortum ab incursu hominum pecudumque munimus de muniendo et colendo horto uetustissimi auctores uiuam sepem structili praetulerunt quia non solum minorem inpensam desideraret uerum etiam diuturnior inmensis operibus permaneret itaque uepres  efficiendi consitis spinis rationem talem reddiderunt locus quem sepire destinaueris ab aequinoctio autumnali simulatque terra maduerit imbribus circumuallandus est duobus sulcis tripedaneo spatio inter se distantibus modum altitudinis eorum abunde est esse bipedaneum sed eos uacuos perhiemare patiemur praeparatis seminibus quibus obserantur ea sint uastissimarum spinarum maximeque rubi et paliuri et eius quam graeci uocant kunosbaton nos sentem canis appellamus horum autem ruborum semina quam maturissima legere oportet et erui moliti farinae inmiscere quae cum est aqua consparsa inlinitur uel nauticis ueteribus funibus uel quibuslibet aliis restibus siccati deinde funiculi reponuntur in tabulato mox ubi bruma confecta est intermissis quadraginta diebus circa hirundinis                                  aduentum cum iam fauonius exoritur post idus februarias si qua in sulcis per hiemem constitit aqua exhauritur resolutaque humus quae erat autumno regesta usque ad mediam sulcorum altitudinem reponitur praedicti deinde funes de tabulato prompti explicantur et in longitudinem per utrumque sulcum porrecti obruuntur sed ita ut non nimium supergesta terra semina spinarum quae inhaerent toris funiculorum enasci possint ea fere citra tricensimum diem prorepunt atque ubi coeperunt aliquod incrementum habere sic insuesci debent ut in id spatium quod sulcis interiacet inclinentur oportebit autem uirgeam sepem interponere quam super se pandant sentes utriusque sulci  et sit quo interdum quasi adminiculo priusquam conroborentur adquiescant hunc ueprem manifestum est interimi non posse nisi radicitus effodere uelis ceterum etiam post ignis iniuriam melius renasci nulli dubium est et haec quidem claudendi horti ratio maxime est antiquis probata de situ horti locum autem prius eligi conueniet si permittit agri situs iuxta uillam praecipue pinguem quique adueniente riuo uel si non sit fluens aqua fonte puteali possit rigari sed ut certam perennitatis puteus habeat fidem tum demum effodiendus est cum sol ultimas partes uirginis obtinebit id est mense septembri ante aequinoctium autumnale siquidem maxime explorantur uires fontium cum ex longa siccitate aestatis terra caret umore pluuiatili prouidendum est autem ne hortus areae subiaceat neue per trituram uenti possint paleas aut puluerem in eum perferre nam utraque sunt holeribus inimica mox ordinandi pastinandique soli duo sunt tempora quoniam duae quoque holerum sationes nam et autumno et uere plurima seruntur melius tamen uere riguis locis quoniam et nascentis anni clementia excipit prodeuntia semina et sitis aestatis restinguitur fontibus at ubi loci natura neque manu inlatam neque suae spontis aquam ministrari patitur nullum quidem aliud auxilium est quam hiemales pluuiae potest tamen etiam in siccissimis locis opus custodiri si depressius pastinetur  solum eiusque abunde est gradum effodere tribus pedibus ut in quattuor consurgat regestum at ubi copia est rigandi satis erit non alto bipalio id est minus quam duos pedes ferramento nouale conuerti sed curabimus ut ager quem uere conseri oportet autumno circa kalendas nouembres pastinetur quem deinde uelimus autumno instruere mense maio conuertamus ut aut hiemis frigoribus aut aestiuis solibus et gleba soluatur et radices herbarum necentur nec multo ante stercorare debebimus sed cum sationis adpropinquabit tempus ante quintum diem exherbandus erit locus stercorandusque et ita diligenter fossione iterandus ut fimo terra conmisceatur optimum uero stercus est ad hunc usum asini quia minimum herbarum creat proximum uel armenti uel ouium si sit anno maceratum nam quod homines faciunt quamuis habeatur excellentissimum non tamen necesse est adhibere nisi aut nudae glareae aut sine ullo robore solutissimae harenae cum maior scilicet uis alimenti desideratur igitur solum quod conserere uere destinauerimus post autumnum patiemur effossum iacere brumae frigoribus et pruinis inurendum quippe e contrario sicut calor aestatis ita uis frigoris excoquit terram fermentatamque soluit quare peracta bruma tum demum stercus inicietur et circa idus ianuarias humus refossa in areas diuiditur quae tamen sic informandae sunt ut facile runcantium manus ad dimidiam partem latitudinis earum perueniant ne qui prosequuntur herbas semina proculcare cogantur sed potius per semitas ingrediantur et alterna uice dimidias areas eruncent  haec ante sationem quae facienda sunt dixisse abunde est nunc quid quoque tempore uel colendum uel serendum sit praecipiamus et primum de his generibus loquendum est quae possunt duobus seri temporibus id est autumno et uere sunt autem semina brassicae et lactucae cinarae erucae nasturcii coriandri caerefolii anethi pastinacae siseris papaueris haec enim uel circa kalendas septembres uel melius ante kalendas martias februario seruntur locis uero siccis aut tepidis qualia sunt calabriae et apuliae maritima possunt circa idus ianuarias terrae conmitti rursus quae tantum autumno conseri debent si tamen uel maritimum uel apricum agrum incolimus haec fere sunt alium cepae capitula ulpicum sinape sed iam potius quo quidque tempore terrae mandari plerumque conueniat per menses digeramus ergo post kalendas ianuarias confestim recte ponetur lepidium mense autem februario uel planta uel semine ruta atque asparagus et iterum cepae semen et porri nec minus si uernum et aestiuum fructum uoles habere syriacae radicis et rapae napique semina obrues nam alii et ulpici ultima est huius temporis positio at circa kalendas martias locis apricis licet porrum si iam ingranduit transferre item panacem ultima parte martii mensis deinde circa kalendas apriles aeque porrum atque inulam et serotinam plantam rutae item ut maturius enascatur cucumis cucurbita capparis serenda est nam semen betae cum punicum malum florebit tum demum optime seritur porri  autem caput circa idus maias tolerabiliter adhuc transfertur post hoc nihil ingruente aestate obrui debet nisi semen apii si tamen rigaturus es sic enim optime per aestum prouenit ceterum augusto circa uulcanalia tertia satio est eaque optima radicis et rapae itemque napi et siseris nec minus holeris atri atque haec sunt sationum tempora nunc de iis quae aliquam curam desiderant singulis loquar quaeque praeteriero intellegi oportebit nullam postulare operam nisi runcatoris de qua semel hoc dicendum est omni tempore consulendum esse ut herbae exterminentur ulpicum quod quidam alium punicum uocant graeci autem afroskordon appellant longe maioris est incrementi quam alium idque circa kalendas octobres antequam deponatur ex uno capite in plura diuidetur habet enim uelut alium plures cohaerentis spicas eaeque cum sint diuisae liratim seri debent ut in puluinis positae minus infestentur hiemis aquis est autem lira similis ei porcae quam in sationibus campestribus rustici faciunt ut uliginem uitent sed haec in hortis minor est facienda et per summam partem eius id est in dorso inter palmaria spatia spicae ulpici uel alii nam id quoque similiter conseritur disponendae sunt sulci lirarum inter se distent semipedali spatio deinde cum ternas fibras emiserunt spicae sariantur nam quo saepius id factum est maius semina capiunt  incrementum deinde ante quam caulem faciant omnem uiridem superficiem intorquere et in terram prosternere conueniet quo uastiora capita fiant regionibus autem pruinosis neutrum horum per autumnum seri debet nam brumali tempore corrumpuntur quod fere mense ianuario mitescit et idcirco frigidis locis tempus optimum est alium uel ulpicum ponendi circa idus praedicti mensis sed quandoque uel conseremus uel iam matura in tabulatum reponemus seruabimus ut iis horis quibus aut obruentur aut eruentur luna infra terram sit nam sic sata et rursus sic fere condita existimantur neque acerrimi saporis exsistere neque mandentium halitus inodorare multi tamen haec ante kalendas ianuarias mediis diebus serunt mense decembri si caeli tepor et situs terrae permittit brassica cum sex foliorum erit transferri debet ita ut radix eius liquido fimo prius inlita et inuoluta tribus algae taeniolis pangatur haec enim res efficit ut in coctura celerius madescat et uiridem colorem sine nitro conseruet est autem frigidis et pluuiis regionibus positio eius optima post idus apriles cuius depressae plantae cum tenuerint quantum holitoris ratio patitur saepius sarta et stercorata melius conualescit pleniorisque incrementi et coliculum facit et cymam nonnulli hanc eandem locis apricioribus a kalendis martiis deponunt sed maior pars eius in cymam prosilit nec postea hibernum caulem amplum facit cum est semel de              secta possis autem uel maximos caules bis transferre idque si facias plus seminis et maioris incrementi praebere dicuntur  lactuca totidem foliorum quot brassica transferri debet locis quidem apricis et maritimis optime autumno ponitur mediterraneis et frigidis contra hieme non aeque commode dispangitur sed et huius quoque radix fimo liniri debet maioremque copiam desiderat aquae si quo tenerioris folii sunt autem conplura lactucae genera quae suo quidque tempore seri oportet eorum quae fusci est uel purpurei aut etiam uiridis coloris et crispi folii uti caeciliana mense ianuario recte differtur at cappadocia quae pallido et pexo densoque folio uiret mense februario quae deinde candida est et crispissimi folii ut in prouincia baetica est finibus gaditani municipii mense martio recte pangitur est et cyprii generis ex albo rubicunda leui et tenerrimo folio quae usque in idus octobres commode disponitur fere tamen aprico caeli statu quibus locis aquarum copia est pene toto anno lactuca seri potest quae quo tardius caulem faciat cum aliquod incrementum habuerit exiguam testam media parte accipiat eo quasi onere coercita in latitudinem se diffundit eadem est ratio etiam intubi nisi quod hiemem magis sustinet ideoque uel frigidis regionibus primo autumno seri potest cinarae subolem melius per autumni aequinoctium disponemus semen commodius circa kalendas martias seremus eiusque plantam ante kalendas nouembres de  primemus et multo cinere stercorabimus id enim genus stercoris huic holeri uidetur aptissimum sinape atque coriandrum nec minus eruca et ocimum ita uti sata sunt sua sede inmota permanent neque est eorum cultus alius quam ut stercorata runcentur possunt autem non solum autumno sed et uere conseri plantae quoque sinapis prima hieme translatae plus cymae uere adferunt panax utroque tempore leui et subacta terra rarissime disseritur quo maius incrementum capiat melior tamen eius uerna satio est porrum si sectiuum facere uelis densius satum praeceperunt priores relinqui et ita cum increuerit secari sed nos docuit usus longe melius fieri si differas et eodem more quo capitatum modicis spatiis id est inter quaternos digitos depangas et cum conualuerit deseces in eo autem quod magni capitis efficere uoles seruandum est ut ante quam translatum deponas omnis radiculas amputes et fibrarum summas partes intondeas tum testulae uel conchae quasi sedes singulis subiectae seminibus adobruuntur ut fiant capita latioris incrementi cultus autem porri capitati adsidua sartio et stercoratio est nec aliud tamen sectiui nisi quod totiens rigari et stercorari saririque debet quotiens demetitur semen eius locis calidis mense ianuario frigidis februario seritur cuius incrementum quo maius fiat raris linteolis conplura grana inligantur atque ita obruuntur  enatum autem differri debet in iis locis quibus aqua subministrari non potest circa aequinoctium autumni at quibus possis umorem praebere mense maio recte transferuntur apium quoque possis plantis serere nec minus semine sed praecipue aqua laetatur et ideo secundum fontem commodissime ponitur quod si quis id uelit lati folii facere quantum seminis possint tres digiti conprehendere raro linteolo inliget et ita in areolas dispositum liget uel si crispae frondis id fieri maluerit semen eius inditum pilae et saligneo palo pinsitum expoliatumque similiter linteolis ligatum obruat potest etiam citra hanc operam fieri crispum qualitercunque satum si cum est natum incrementum eius superuoluto cylindro coerceas satio eius est optima post idus maias usque in solstitium nam teporem desiderat fere etiam his diebus ocima seruntur quorum cum semen obrutum est diligenter inculcatur pauicula uel cylindro nam si terram suspensam relinquas plerumque corrumpitur pastinaca et siser atque inula conualescunt alte pastinato et stercorato loco sed quam rarissime ponenda sunt ut maiora capiant incrementa inulam uero interuallo trium pedum seri conuenit quoniam uastos facit frutices et radicibus ut oculus harundinis serpit nec est alius cultus horum omnium nisi ut sartionibus herbae tollantur com  modissime autem deponentur prima parte septembris uel ultima augusti parte atrum holus quod graecorum quidam uocant petroselinon nonnulli smurnaion pastinato loco semine debet conseri maxime iuxta maceriam quoniam et umbra gaudet et qualicunque conualescit loco idque cum semel seueris si non totum radicitus tollas sed alternos frutices in semen submittas aeuo manet paruamque sartionis exigit culturam seritur a uulcanalibus usque in kalendas septembres sed etiam mense ianuario menta dulcem desiderat uliginem quam ob causam iuxta fontem mense martio recte ponitur cuius si forte semina defecerunt licet de noualibus siluestre mentastrum conligere atque ita inuersis cacuminibus disponere quae res feritatem detrahit et edomitam reddit rutam autumno semine satam mense martio differre oportet in apricum et cinerem aggerare runcareque donec conualescat ne herbis enecetur sed uelata manu debet runcari quam nisi contexeris perniciosa nascuntur ulcera si tamen per ignorantiam nuda manu runcaueris et prurigo atque tumor incesserit oleo subinde perungito eiusdem frutex pluribus annis manet innoxius nisi si mulier quae est in menstruis contigerit eum et ob hoc exaruerit  thymum et transmarina cunela et serpyllum sicut priore libro iam rettuli magis aluaria curantibus quam holitoribus studiose conseruntur sed nos ea condimentorum causa nam sunt quibusdam esculentis aptissima non alienum putamus etiam in hortis habere locum neque pinguem neque stercoratum sed apricum desiderant ut quae macerrimo solo per se maritimis plerumque regionibus nascantur eae res et semine et plantis circa aequinoctium uernum seruntur melius tamen est thymi nouellas plantas disponere quae cum subacto solo depressae fuerint ne tarde conprehendant aridi thymi fruticem contundi oportet atque ita pinsito illo pridie quam uolueris uti aquam medicare quae cum sucum eius perceperit depositis fruticibus infunditur donec eos recte confirmet ceterum cunela uiuacior est quam ut inpensius curanda sit lepidium cum ante kalendas martias habueris dispositum uelut porrum sectiuum demetere poteris rarius tamen nam post kalendas nouembres secandum non erit quoniam frigoribus uiolatum emoritur biennio tamen sufficiet si diligenter sartum et stercoratum fuerit multis etiam locis uiuacitatem suam usque in annos decem prorogat beta florenti punico malo semine obruitur et simul atque quinque foliorum est ut brassica differtur aestate si riguus est locus at si siccaneus autumno cum iam pluuiae incesserint disponi debebit  chaerephyllum itemque holus atriplicis quod graeci uocant andrafacin circa kalendas octobres obrui oportet non frigidissimo loco nam si regio saeuas hiemes habet post idus februarias semina disserenda sunt suaque sede patienda papauer et anethum eandem habent conditionem sationis quam chaerephyllum et andrafacis satiui asparagi quam corrudam rustici uocant semina fere biennio praeparantur ea cum pingui et stercoroso loco post idus februarias sic obrueris ut quantum tres digiti seminis conprehendere queunt singulis fossulis deponas fere post quadragensimum diem inter se inplicantur et quasi unitatem faciunt quas radiculas sic inligatas atque connexas holitores sphongeas appellant eas post quattuor et uiginti menses in locum apricum et bene madidum stercorosumque transferri conuenit sulci autem inter se pedali mensura distantes fiunt non amplius dodrantalis altitudinis in quam ita sphongiolae deprimuntur ut facile superposita terra germinent sed in locis siccis partibus sulcorum imis disponenda sunt semina ut tamquam in alueolis maneant at uliginosis e contrario in summo  porcae dorso conlocanda ne umore nimio laedantur primo         deinde anno cum ita consita sunt asparagum quem emiserunt infringi oportet nam si ab imo uellere uolueris uix adhuc ualidis teneris radiculis tota sphongiola sequetur reliquis annis non erit decerpendus sed radicitus uellendus nam nisi ita fiat stirpes praefractae angunt oculos sphongiarum et quasi excaecant nec patiuntur asparagum emittere ceterum stilus qui nouissime autumnali tempore nascitur non omnis est tollendus sed aliqua pars eius in semen submittenda deinde cum spinam fecerit electis seminibus ipsis scopiones ita uti sunt in suo loco perurendi sunt et deinde sulci omnes consariendi herbaeque eximendae mox uel stercus uel cinis iniciendus ut tota hieme sucus eius cum pluuiis manans ad radicem perueniat uere deinde prius quam coeperit germinare capreolis quod genus bicornis ferramenti est terra commoueatur ut et facilius stilus emicet et relaxata humo plenioris crassitudinis fiat radix raphani radix bis anno recte seritur februario mense cum uernum fructum expectamus et augusto mense circa uulcanalia cum maturum sed haec satio sine dubio melior habetur cura est eius ut terra stercorata et subacta  obruatur post ubi ceperit aliquod incrementum subinde aggeretur nam si super terram emerserit dura et fungosa fiet cucumis et cucurbita cum copia est aquae minorem curam desiderant nam plurimum iuuantur umore sin autem sicco loco seri debuerint quo rigationem ministrare non expediat mense februario sesquipedali altitudine fossa facienda est post idus deinde martias quasi tertia pars altitudinis sulci stramentis inditis tegenda mox stercorata terra usque in dimidium sulcum adgerenda positisque seminibus tam diu est aqua praebenda donec enascantur atque ubi conualescere coeperint adiecta humo incrementa eorum prosequenda sunt donec sulcus coaequetur sic exculta semina sine rigatione tota aestate satis ualebunt fructumque iucundioris saporis quam rigua praebebunt aquosis autem locis primo quoque tempore non tamen ante kalendas martias semen ponendum est ut differri possit aequinoctio confecto idque de media parte cucurbitae semen inuerso cacumine ponito ut fiat incrementi uastioris nam sunt ad usum uasorum satis idoneae sicut alexandrinae cucurbitae cum exaruerunt at si esculentae merci praeparabis recto cacumine de collo cucurbitae sumptum semen serendum erit quo prolixior et tenuior fructus eius enascatur qui scilicet maius aeris inuenit pretium sed custodiendum est ut quam minime ad eum locum in quo uel cucumeres aut curcurbitae  consitae sunt mulier admittatur nam fere contactu eius languescunt incrementa uirentium si uero etiam in menstruis fuerit uisu quoque suo nouellos fetus necabit cucumis tener et iucundissimus fit si ante quam seras semen eius lacte maceres nonnulli etiam quo dulcior exsistat aqua mulsa idem faciunt sed qui praematurum fructum cucumeris habere uolet confecta bruma stercoratam terram inditam cophinis obferat modicumque praebeat umorem deinde cum enata semina fuerint tepidis diebus et insolatis iuxta aedificium sub diuo ponat ita ut ab omni adflatu protegantur ceterum frigoribus ac tempestatibus sub tectum referat idque tam diu faciat dum aequinoctium uernum confiat postea totos cophinos demittat in terram sic enim praecoquem fructum habebit possunt etiam si sit operae pretium uasis maioribus rotulae subici quo minore labore producantur et rursus intra tecta recipiantur sed nihilo minus specularibus integi debebunt ut etiam frigoribus serenis diebus tuto producantur ad solem hac ratione fere toto anno tiberio caesari cucumis praebebatur nos autem leuiore opera istud fieri apud aegyptiae gentis bolum mendesium legimus qui praecipit aprico et stercoroso loco alternis ordinibus ferulas alternis rubos in hortis consitas habere deinde eas confecto aequinoctio paululo infra terram secare et ligneo stilo laxatis uel rubi  uel ferulae medullis stercus inmittere atque ita semina cucumeris inserere quae scilicet incremento suo coeant rubis et ferulis namque non sua sed quasi materna radice aluntur sic insitam stirpem frigoribus quoque cucumeris praebere fructum satio secunda eius seminis fere quinquatribus obseruatur capparis plurimis prouinciis sua sponte noualibus nascitur sed quibus locis eius inopia est si serenda fuerit siccum locum desiderabit isque debebit ante circumdari fossula quae repleatur lapidibus et calce uel punico luto ut sit quasi quaedam lorica ne possint eam perrumpere praedicti seminis frutices qui fere per totum agrum uagantur nisi munimento aliquo prohibiti sunt quod tamen non tantum incommodum est subinde enim possunt exstirpari quantum quod noxium uirus habent sucoque suo sterile solum reddunt cultu aut nullo aut leuissimo contenta est quippe quae res etiam in desertis agris citra rustici operam conualescat seritur utroque aequinoctio cepina magis frequenter subactam postulat terram quam altius conuersam itaque ex kalendis nouembribus proscindi solum debet ut hiemis frigoribus et gelicidiis putrescat intermissisque quadraginta diebus tum demum iterari et interpositis uno ac uiginti diebus tertiari et protinus stercorari mox bidentibus aequaliter perfossum in areas disponi deletis radicibus omnibus deinde ad kalendas februarias sereno die conueniat semina spargi quibus aliquid satureiae semen intermiscendum erit ut eam quoque habeamus nam et uiridis esui est iucunda  nec arida inutilis ad pulmentaria condienda sed cepina uel saepius certe non minus debet quam quater sariri cuius si semen excipere uoles capita maxima generis ascalonii quod est optimum mense februario disponito quaternorum uel etiam quinum digitorum spatiis distantia et cum coeperint uirere ne minus ter consarito deinde cum fecerint caulem humilioribus quasi cantheriolis interpositis rigorem stilorum conseruato nam nisi harundines transuersas in modum iugatae uineae crebre disposueris thalli ceparum uentis prosternuntur totumque semen excutietur quod scilicet non ante legendum est quam cum maturescere coeperit coloremque nigrum habere sed nec patiendum est ut perarescat ut totum decidat uerum integri thalli uellendi sunt et sole siccandi napus et rapa duas sationes habent et eandem culturam quam raphanus melior est tamen satio mensis augusti iugerum agri quattuor sextarios seminis eorum poscit sed ita ut radicis syriacae super hanc mensuram paulo plus quam heminam seminis recipiat qui aestate ista seret caueat ne propter siccitates pulix adhuc tenera folia prorepentia consumat idque ut uitetur puluis qui supra cameram inuenitur uel etiam fuligo quae supra focos tectis inhaeret conligi debet deinde pridie quam satio fiat conmisceri cum seminibus et aqua conspargi ut tota nocte sucum trahat nam sic macerata postero die  recte obserentur ueteres quidem auctores ut democritus praecipiunt semina omnia suco herbae quae sedum appellatur medicare eodemque remedio aduersus bestiolas uti quod uerum esse nos experientia docuit sed frequentius tamen quoniam eius herbae larga non est facultas fuligine et puluere praedicto utimur satisque commode tuemur his incolumitatem plantarum rapae semina hyginus putat post trituram iacentibus adhuc in area paleis inspargi debere quoniam fiant laetiora capita cum subiacens soli duritia non patiatur in altum descendere nos istud saepe frustra temptauimus itaque sicut raphanum et napum melius existimamus subacta terra obrui seruantque adhuc antiquorum consuetudinem religiosiores agricolae qui cum ea serunt precantur ut et sibi et uicinis nascantur locis frigidis ubi timor est ne autumnalis satio hiemis gelicidiis peruratur harundinibus humiles cantherii fiunt uirgaeque et uirgis stramenta supra iaciuntur et sic a pruinis semina defenduntur ubi uero apricis regionibus post pluuias noxia incesserunt animalia quae a nobis appellantur urucae graece autem kampai nominantur uel manu conligi               debent uel matutinis temporibus frutices holerum concuti sic enim dum adhuc torpent nocturno frigore si deciderint non amplius in superiorem partem prorepunt id tamen superuacuum est facere si ante sationem semina uti iam  praedixi suco herbae sedi macerata sunt nihil enim sic medicatis nocent urucae sed democritus in eo libro qui graece inscribitur peri antipaqwn adfirmat has ipsas bestiolas enecari si mulier quae in menstruis est solutis crinibus et nudo pede unamquamque aream ter circumeat post hoc enim decidere omnes uermiculos et ita emori hactenus praecipiendum existimaui de cultu hortorum et officiis uilici quem quamuis instructum atque eruditum omni opere rustico esse oportere prima parte huius exordii censuerim quoniam tamen plerumque euenit ut eorum quae didicerimus memoria nos deficiat eaque saepius ex commentariis renouanda sint omnium librorum meorum argumenta subieci ut cum res exegisset facile reperiri possit quid in quoque quaerendum et qualiter quidque faciendum sit liber primus haec continet praecepta quae sequantur qui rusticari uelint qualiter dispositus fundus maxime probetur quae praecipue inspiciendo agro antequam ematur notanda sint de salubritate regionum de aqua  de positione uillae de officiis patris familiae de pecore et pecorum magistris qualis corporaturae mancipia cuique operi contribuenda sint liber secundus rei rusticae sementiuus terram nec senescere nec fatigari si stercores quot sint genera terrae quot deinde species generibus subiungantur quod solum maxime probetur quem ad modum siluestris locus excolatur et aruum fiat quem ad modum pinguis et frumentarius ager dinoscatur quae sequenda quaeque uitanda sint in proscindendo solo quem ad modum ab opere disiuncti boues curari debeant quibus temporibus quidque genus soli proscindendum et iterandum sit quem ad modum frumentarius ager stercorandus sit de seminum generibus de temporibus sationum quantum cuique seminis in iugerum adiciendum quem ad modum emendetur salsa et uliginosa terra quem ad modum ad sementem frumenta sint eligenda quem ad modum iacta sementi frumenta colenda sint de sartione de runcatione  quod solum cuique legumini conueniat quem ad modum et quot operis iugerum quodque frumentorum et leguminum colatur pro modo cuiusque agri quot operae desiderentur quae legumina agris prosint quaeque noceant de generibus stercoris quibus temporibus agri proscindendi sint quem ad modum ex aruo prata fiant quem ad modum facta prata colantur quem ad modum succisum faenum tractari et condi debeat de area constituenda de messe facienda quo modo araturae fieri debeant quae per ferias liceat agricolis et quae non liceat facere liber tertius rei rusticae surcularis prior quod genus uitis conueniat cuique solo et statu caeli quae uites suburbanis regionibus ad escam conserendae  quae uites diffusionis causa deponendae nomina et qualitates minus aut magis generosarum uitium disputationem qua conligitur nihil magis rusticis expedire quam uineas colere quantum debeat agricola ex disposito malleolo recidere quantum in singula iugera facere uini quot iugera debeat unus uinitor colere quo modo amineas uites feraces facias quae spectandae sint qualitates in eo solo quod uineis destinaueris quo modo terra pastinetur quot modis uitis ponatur aut in prouinciis aut in italia meliorem esse pastinato solo positionem quam in nouali factis scrobibus aut sulcis quae mensura pastinandi soli uineis abunde sit quem ad modum et quibus temporibus conserenda sit uitis quae obseruare debeat qui uitem conserit contra iulii attici positionem quae contortum malleolum ponit quam longus esse debeat malleolus quot genera uitium ponenda sint utrum distinctis uitium generibus horti conserendi sint an consemineae uineae faciundae liber quartus rei rusticae surcularis secundus contra opinionem attici et celsi non esse satis altos scrobes bipedaneos uineaticis seminibus non oportere unius uiuiradicis materiis duos palos uestire  sed singula semina singulis adminiculis esse contribuenda nouam constitutionem uineae nisi magna et adsidua cura adiuuetur celeriter interire prosterni uitem in scrobe et recuruatam usque ab imo solo rectam calamo adplicari oportere a consitione omnibus mensibus diligenter fodiendum esse non esse conmittendum ut in nouella uinea herbae nascantur ita pampinandas esse uiuiradices ut ad unam materiam redigantur eandem pampinationem malleolis adhibendam tempestiuam pampinationem esse quae ita tenera est ut digito palmites facile deiciantur non oportere per aestatem falce pampinos adnotare per autumnum ablaqueandum esse utique primo quinquennio nouellam uineam ante brumam coaequandam ablaqueata uinea quem ad modum aestiuae ridiculae amputentur quem ad modum nouella uinea putetur quod sit optimum tempus putandi quo modo malleolus resecandus sit quem ad modum uitis adliganda sit quem ad modum pampinanda sit uinea quam alte cantherius leuandus sit quem ad modum malleolis iugum inponendum sit quem ad modum nouella uinea frequentanda et propagines faciendae sint  quo tempore et cuius aetatis uiuiradix transferenda sit quem ad modum ex harundinibus iugum faciendum sit quem ad modum in hortulos uineae diuidendae sint quem ad modum ueteraneae uineae restituantur quem ad modum eaedem putentur quaeque bonus uinitor in constituenda uinea aut uitare aut sequi debeat quem ad modum pampinari debeat quot fossuris excoli de inserendis tuendisque uineis de salictis faciendis de genistis conserendis de harundinetis de castanietis liber quintus rei rusticae surcularis tertius quem ad modum datas formas agrorum metiri debeas quotena semina iugerum in ternos pedes ac deinde usque in denos disposita recipiat culturas prouincialium uinearum de ulmariis faciendis de seminariis oliuarum faciendis de ordinando arbusto et quae sit eius cultura de cultu oliuetorum de arboribus pomiferis de insitionibus arborum de cytiso  liber sextus rei rusticae kthnikos de bobus probandis de bobus domandis de cura et cibariis eorum uitia boum et medicinas de tauris de uaccis de castratione boum de equis medicinas eorum de mulis medicinas mularum liber septimus rei rusticae de pecore minuto de minore asello de ouibus emendis tuendisque de arietibus eligendis de ouibus tectis medicinas pecoris ouilli de officio pastorum de capris medicinas earum de caseo de subus medicinas eorum de castratione de canibus medicinas eorum  liber octauus rei rusticae de uillaticis pastionibus liber primus de cohortalibus gallinis nutriendis et gallinariis constituendis de seruandis ouis de gallinis farciendis de columbis et palumbis farciendis de columbariis constituendis de turturibus de turdis de pauonibus de numidicis et rusticis gallinis de anseribus de anatibus et quercedulis de piscinis faciendis et piscibus alendis liber nonus rei rusticae de uillaticis pastionibus liber secundus macellarius et apiarius de uiuariis faciendis et includendis pecudibus feris de apibus quot genera sunt apium et quod ex his optimum genus quales pabulationes et qui situs pastionum apium esse debeat de sedibus apium eligendis de uasis aluorum probandis quem ad modum alui conlocandae sint de conparandis apibus quem ad modum siluestria examina capiantur  quem ad modum uernacula examina prodeuntia obseruentur et in aluos condantur quem ad modum frequentandae sint alui quae exigua habent examina remedia morbo laborantium apium                                               quid quoque tempore faciant apes et per anni tempora quid earum curator facere debeat de melle conficiendo et quem ad modum et quando castrari debeant alui de cera facienda liber decimus rei rusticae carmen de cultu hortorum liber undecimus hic est uilicus et hortorum  rei rusticae liber duodecimus uilica liber duodecimus haec continet i kaqolika curae domesticae et praecepta quae uilica exsequi debeat ii quemadmodum tractare debeat penora cellarius iii idem ipse quae et qualia uasa parare debeat penoribus et salgamis condiendis iu quemadmodum ex uino uapido acetum fiat u quemadmodum muria dura fiat ui quae per quattuor tempora anni herbae et quemadmodum condiantur uii oxygala quemadmodum fiat uiii pirorum et malorum ceterorumque pomorum compositio ix aquae marinae et aquae dulcis cocturas x compositiones quibus uina condiantur xi curationem uini xii de mella et aqua mulsa facienda xiii de caseo in usus domesticos seruando xiu de malis et piris in sole siccandis xu de ficis aridis xui de uuis passis faciendis xuii de aceto ficulneo faciendo xuiii quae uindemiae praeparanda sint xix de compluribus generibus conditurarum quibus uinum confirmatur xx de passo faciendo xxi de sapa coquenda  xxii de defruto faciendo xxiii item de defruto coquendo quod quidam neapolitanum uocant xxiu quemadmodum mustum infirmi generis ad uetustatem possit perduci xxu remedium languentis uini xxui si quod animal in mustum ceciderit et interierit quemadmodum mustum remedietur xxuii uinum scilliten quemadmodum facias xxuiii acetum scilliten quemadmodum fiat xxix uinum absinthiten quemadmodum facias xxx uinum abrotoniten et hysopiten ceterarumque notarum facere xxxi uinum ex myrtis quemadmodum fiat xxxii lora quemadmodum fiat xxxiii caseus quemadmodum ex musto seruetur xxxiu uuae ollares quemadmodum conponantur xxxu mala granata quemadmodum seruentur xxxui mala orbiculata cestiana melimela ceteraque genera quemadmodum seruentur xxxuii inulae condituram xxxuiii oliuarum albarum et nigrarum condituras xxxix sampsa quemadmodum fiat xl oleum quemadmodum fiat xli gleucinum oleum quemadmodum conponatur xlii oleum ad unguenta quemadmodum facias xliii rapa et napos quemadmodum condias xliu sinape quemadmodum facias xlu holeris atri et siseris radicem quemadmodum condias xlui moretum quemadmodum facias xluii oxyporum quemadmodum conponas  xenophon atheniensis eo libro publi siluine qui oeconomicus inscribitur prodidit maritale coniugium sic comparatum esse natura ut non solum iucundissima uerum etiam utilissima uitae societas iniretur nam primum quod etiam cicero ait ne genus humanum temporis longinquitate occideret propter hoc marem cum femina esse coniunctum deinde ut ex hac eadem societate mortalibus adiutoria senectutis nec minus propugnacula praeparentur  tum etiam cum uictus et cultus humanus non uti feris in propatulo ac siluestribus locis sed domi sub tecto adcurandus erat necessarium fuit alterutrum foris et sub diuo esse qui labore et industria compararet quae tectis reconderentursiquidem uel rusticari uel nauigare uel etiam genere alio negotiari necesse erat ut aliquas facultates adquireremus  cum uero paratae res sub tectum essent congestae alium esse oportuit qui et inlatas custodiret et ea conficeret opera quae domi deberent administrari nam et fruges ceteraque alimenta terrestria indigebant tecti et ouium ceterarumque pecudum fetus atque fructus clauso custodiendi erant nec minus reliqua utensilia quibus aut alitur hominum genus aut etiam excolitur quare cum et operam et diligentiam desiderarent ea quae proposuimus nec exigua cura foris adquirerentur quae domi custodiri oporteret iure ut dixi natura comparata est opera mulieris ad domesticam diligentiam uiri autem ad exercitationem forensem et  extraneam itaque uiro calores et frigora perpetienda tum etiam itinera et labores pacis ac belli id est rusticationis et militarium stipendiorum deus tribuit mulieri deinceps quod omnibus his rebus eam fecerat inhabilem domestica negotia curanda tradidit et quoniam hunc sexum custodiae et diligentiae adsignauerat idcirco timidiorem reddidit quam uirilem nam metus plurimum confert ad diligentiam custodiendi  quod autem necesse erat foris et in aperto uictum quaerentibus nonnunquam iniuriam propulsare idcirco uirum quam mulierem fecit audaciorem quia uero partis opibus aeque fuit opus memoria et diligentia non minorem feminae quam uiro earum rerum tribuit possessionem tum etiam quod simplex natura non omnis res commodas amplecti ualebat idcirco alterum alterius indigere uoluit quoniam quod alteri deest praesto plerumque est alteri haec in oeconomico xenophon et deinde cicero qui eum latinae consuetudini tradidit non inutiliter disseruerunt nam et apud graecos et mox apud romanos usque in patrum nostrorum memoriam fere domesticus labor matronalis fuit tamquam ad requiem forensium exercitationum omni cura deposita patribus familias intra domesticos penatis se recipientibus erat enim summa reuerentia cum concordia et diligentia mixta flagrabatque mulier pulcherrima diligentiae aemulatione studens negotia uiri cura sua maiora atque meliora reddere  nihil conspiciebatur in domo diuiduum nihil quod aut maritus aut femina proprium esse iuris sui diceret sed in commune conspirabatur ab utroque ut cum forensibus negotiis matronalis industria rationem parem faceret itaque ne uilici quidem aut uilicae magna erat opera cum ipsi domini cotidie negotia sua reuiserent atque administrarent  nunc uero cum  pleraeque sic luxu et inertia diffluant ut ne lanificii quidem curam suscipere dignentur sed domi confectae uestes fastidio sint peruersaque cupidine maxime placeant quae grandi pecunia et paene totis censibus redimuntur nihil mirum est easdem ruris et instrumentorum agrestium cura grauari sordidissimumque negotium ducere paucorum dierum in uilla moram quam ob causam cum in totum non solum exoleuerit sed etiam occiderit uetus ille matrum familiarum mos sabinarum atque romanarum necessaria inrepsit uilicae cura quae tueretur officia matronae quoniam et uilici quoque successerunt in locum dominorum qui quondam prisca consuetudine non solum coluerant sed habitauerant rura uerum ne uidear intempestiue censorium opus obiurgandis moribus nostrorum temporum suscepisse iam nunc officia uilicae persequar praecepta quae uilica exsequi debeat ea porro ut institutum ordinem teneamus quem priore uolumine inchoauimus iuuenis esse debet id est non nimium puella propter easdem causas quas de aetate uilici rettulimus integrae quoque ualitudinis nec foedi habitus nec rursus pulcherrima nam inlibatum robur et uigiliis et aliis sufficiet laboribus foeditas fastidiosum nimia species desidiosum faciet eius contubernalem itaque curandum est ut nec uagum uilicum et auersum a contubernio suo habeamus nec rursus intra tecta desidem et complexibus adiacentem feminae sed nec haec tantum quae diximus in uilica custodienda sunt nam in primis considerandum erit an a uino ab escis a superstitionibus a somno a uiris remotissima sit et ut cura eam subeat  quid meminisse quid in posterum prospicere debeat ut fere eum morem seruet quem uilico praecepimus quoniam pleraque similia esse debent in uiro atque femina et tam malum uitare quam premium recte factorum sperare tum elaborare ut quam minimam operam uilicus intra tectum impendat cui et primo mane cum familia prodeundum est et crepusculo peractis operibus fatigato redeundum nec tamen instituendo uilicam domesticarum rerum uilico remittimus curam sed laborem eius adiutrice data leuamus ceterum munia quae domi capessuntur non in totum muliebri officio relinquenda                             sunt sed ita deleganda ei ut identidem oculis uilici custodiantur sic enim diligentior erit uilica si meminerit ibi esse cui frequenter ratio reddenda sit ea porro persuasissimum habere debebit aut in totum aut certe plurimum domi se morari oportere tunc quibus aliquid in agro faciendum erit seruis eos foras emittere quibus autem in uilla quid agendum uidebitur eos intra parietes continere atque animaduertere ne diurna cessando frustrentur opera quae domum autem inferuntur diligenter inspicere ne delibata sint et ita explorata atque inuiolata recipere tum separare quae consumenda sunt et quae superfieri possunt custodire ne sumptus annuus menstruus fiat  tum si quis ex familia coeperit aduersa ualitudine adfici uidendum erit ut is quam commodissime ministretur nam ex eiusmodi cura nascitur beniuolentia nec minus obsequium quin etiam fidelius quam prius seruire student qui conualuerunt cum est aegris adhibita diligentia  post haec meminisse debebit quae inferantur ut idoneis et salubribus locis reconditae sine noxa permaneant nihil enim magis curandum est quam praeparare ubi quidque reponatur et unde cum opus sit promatur ea loca qualia esse debeant et primo uolumine cum uillam constitueremus et undecimo cum de uilico dispu  taremus iam dicta sunt  sed ne nunc quidem demonstrare breuiter pigebit nam quod est excelsissimum conclaue pretiosissima uasa et uestem desiderat quod denique horreum siccum atque aridum frumentis habetur idoneum quod frigidum commodissime uinum custodit quod bene inlustre fragilem supellectilem atque ea postulat opera quae multi luminis indigent  praeparatis igitur receptaculis oportebit suo quidque loco generatim atque etiam specialiter nonnulla disponere quo facilius cum quid expostulabit usus recipere possit nam uetus est prouerbium paupertatem certissimam esse cum alicuius indigeat uti eo non posse quia ignoretur ubi proiectum iaceat quod desideratur itaque in re familiari laboriosior est neglegentia quam diligentia quis enim dubitet nihil esse pulchrius in omni ratione uitae dispositione atque ordine quod etiam ludicris spectaculis licet saepe cognoscere nam ubi chorus canentium non ad certos modos neque numeris praeeuntis magistri consensit dissonum quiddam et tumultuosum audientibus canere uidetur at ubi certis numeris ac pedibus uelut facta conspiratione consensit atque concinuit ex eiusmodi uocum concordia non solum ipsis canentibus amicum quiddam et dulce resonat uerum etiam spectantes audientesque laetissima uoluptate permulcentur  iam uero in exercitu neque miles neque imperator sine ordine ac dispositione quicquam ualet explicare cum armatus inermem eques peditem plaustrum equitem si sint permixti confundant haec eadem ratio praeparationis atque ordinis etiam in nauigiis plurimum ualet nam ubi tempestas incessit et est rite disposita nauis suo quidque ordine locatum armamentum sine trepidatione minister promit cum est a gubernatore postulatum  quod si tantum haec possunt uel in theatris uel in exercitibus uel etiam in nauigiis nihil dubium est quin cura uilicae ordinem dispositionemque rerum quas reponit desideret nam et unumquidque facilius consideratur cum est adsignatum suo loco et si quid forte abest ipse uacuus locus admonet ut quod deest requiratur si quid uero curari aut concinnari oportet facilius intel  legitur cum ordine suo recensetur de quibus omnibus marcus cicero auctoritatem xenophontis secutus in oeconomico sic inducit ischomachum sciscitanti socrati narrantem  praeparatis idoneis locis instrumentum et supellectilem distribuere coepimus ac primum ea secreuimus quibus ad res diuinas uti solemus postea mundum muliebrem qui ad dies festos comparatur deinde ad bellum uirilem item dierum sollemnium ornatum nec minus calciamenta utrique sexui conuenientia tum iam seorsum arma ac tela separabantur et in altera parte quibus ad lanificia utuntur  post quae ad cibum comparandum uasa adsolent construebantur inde quae ad lauationem quae ad exornationem quae ad mensam cotidianam atque epulationem pertinent exponebantur postea ex his quibus cotidie utimur quod menstruum esset seposuimus annuum quoque in duas partes diuisimus nam sic minus fallit qui exitus futurus sit  haec postquam omnia secreuimus tum suo quaeque loco disposuimus deinde quibus cotidie seruuli utuntur quae ad lanificia quae ad cibaria coquenda et conficienda pertinent haec ipsis qui his uti solent tradidimus et ubi exponerent demonstrauimus et ut salua essent praecepimus  quibus autem ad dies festos et ad hospitum aduentum utimur et ad quaedam rara negotia haec promo tradidimus et loca omnium demonstrauimus et ei omnia adnumerauimus  atque adnumerata ipsi exscripsimus eumque monuimus ut quodcumque opus esset sciret unde daret et meminisset atque adnotaret quid et quando et cui dedisset et cum recepisset ut quidque suo loco reponeret igitur haec nobis antiqui per ischomachi personam praecepta industriae ac diligentiae tradiderunt quae nunc nos uilicae demonstramus nec tamen una eius esse cura debebit ut clausa custodiat quae tectis inlata receperit sed subinde recognoscat atque consideret ne aut supellex uestisue condita situ dilabatur aut fruges aliaue utensilia neglegentia desidiaque sua corrumpantur  pluuiis uero diebus uel cum frigoribus aut pruinis mulier sub dio rusticum opus obire non potuerit ut ad lanificium reducatur praeparataeque sint et pectitae lanae quo facilius iusta lanificio persequi atque exigere possit nihil enim nocebit si sibi atque actoribus et aliis in honore seruulis uestis domi confecta fuerit quo minus patris familiae rationes onerentur illud uero etiam in perpetuum custodiendum habebit ut eos qui foris rusticari debebunt cum iam e uilla familia processerit requirat ac si quis ut euenit curam contubernalis eius intra tectum tergiuersans fefellerit causam desidiae sciscitetur exploretque utrum aduersa ualitudine inhibitus restiterit an pigritia delituerit et si compererit uel simulantem languorem sine cunctatione in ualitudinarium deducat praestat enim opere fatigatum sub custodia requiescere unum aut alterum diem quam pressum nimio labore ueram noxam concipere denique uno loco quam minime oportebit eam consistere neque enim sedentaria eius opera est sed modo ad telam debebit accedere ac si quid melius sciat docere si minus addiscere ab eo qui plus intellegat modo eos qui cibum familiae conficiunt inuisere tum etiam culinam et bubilia nec minus praesepia emundanda  curare ualitudinaria quoque uel si uacent ab inbecillis identidem aperire et inmunditiis liberare ut cum res exegerit bene ordinata et salubria languentibus praebeantur  promis quoque et cellariis aliquid attendentibus aut metuentibus interuenire nec minus interesse pastoribus in stabulis fructum cogentibus aut ut fetus ouium aliarumue pecudum subrumantibus tonsuris uero earum utique interesse et lanas diligenter percipere et uellera ad numerum pecoris recensere tum insistere atriensibus ut supellectilem exponant et aeramenta detersa nitidentur atque rubigine liberentur ceteraque quae refectionem desiderant fabris concinnanda tradantur  postremo his rebus omnibus constitutis nihil hanc arbitror distributionem profuturam nisi ut iam dixi uilicus saepius et aliquando tamen dominus aut matrona considerauerit animaduerteritque ut ordinatio instituta conseruetur quod etiam in bene moratis ciuitatibus semper est obseruatum quarum primoribus atque optimatibus non satis uisum est bonas leges habere nisi custodes earum diligentissimos ciues creassent quos graeci nomofulakas appellant  horum erat officium eos qui legibus parerent laudibus prosequi nec minus honoribus eos autem qui non parerent poena multare quod nunc scilicet faciunt magistratus                               adsidua iurisdictione uim legum custodientes sed haec in uniuersum administranda tradidisse abunde sit  nunc de ceteris rebus quae omissae erant prioribus libris quoniam uilicae reseruabantur officiis praecipiemus et ut aliquis ordo custodiatur incipiemus a uerno tempore quoniam fere maturis atque trimenstribus consummatis sationibus uacua tempora iam contingunt ad ea exequenda quae deinceps docebimus paruarum rerum curam non defuisse poenis graecisque auctoribus atque etiam romanis memoria tradidit nam et mago carthaginiensis et hamilcar quos secuti uidentur graecae gentis non  obscuri scriptores mnaseas atque phaxamus tum demum nostri generis postquam a bellis uacuum fuit quasi quoddam tributum uictui humano conferre non dedignati sunt ut marcus ambiuius et mecenas licinius tum etiam gaius matius quibus studium fuit pistoris et coqui nec minus cellarii diligentiam suis praeceptis instruere  his autem omnibus placuit eum qui rerum harum officium susceperit castum esse continentemque oportere quoniam totum in eo sit ne contrectentur pocula uel cibi nisi aut inpubi aut certe abstinentissimo rebus ueneriis quibus si fuerit operatus uel uir uel femina debere eos flumine aut perenni aqua priusquam penora contingant ablui propter quod his necessarium esse pueri uel uirginis ministerium per quos promantur quae usus postulauerit post hoc praeceptum locum et uasa idonea salgamis praeparari iubent locum esse debere auersum a sole quam frigidissimum et siccissimum ne situ penora mucorem contrahant uasa autem fictilia uel uitrea plura potius quam ampla et eorum alia recte picata nonnulla tamen pura prout condicio conditurae exegerit  haec uasa dedita opera fieri oportere patenti ore et usque ad imum aequalia nec in modum doliorum formata ut exemptis ad usum salgamis quidquid superest aequali pondere usque ad fundum deprimatur quoniam ea res innoxia penora conseruet ubi non innatent sed semper sint iure summersa quod in utero dolii fieri uix posse propter inaequalitatem figurae maxime autem ad haec necessarium esse aceti et durae muriae usum quae utraque sic confieri  uinum uapidum fieri acrius in sextarios quadraginta octo fermenti libram fici aridi pondo quadrantem salis sextarium haec subterito et subtrita cum quartario mellis aceto diluito atque ita in praedictam mensuram adicito quidam hordei tosti sextarios quattuor et nuces ardentes iuglandes quadraginta et mentae uiridis pondo selibram in eandem mensuram  adiciunt  quidam ferri massas exurunt ita ut ignis speciem habeant easque in eandem mensuram demittunt tum etiam exemptis nucleis ipsas nuces pineas uacuas numero u uel sex incendunt et ardentis eodem demittunt alii nucibus sappineis ardentibus idem faciunt  de muria dura muriam duram sic facito dolium quam patentissimi oris locato in ea parte uillae quae plurimum solis accipit id dolium aqua caelesti repletoest ea enim huic aptissimauel si non fuerit pluuiatilis certe fontana dulcissimi saporis tum indito sportam iunceam uel sparteam quae replenda est sale candido quo candidior muria fiat eum salem per aliquot dies uidebis liquescere et ex eo intellegis nondum esse muriam maturam  itaque subinde alium salem tamdiu ingeres donec in sporta permaneat integer nec minuatur quod cum animaduerteris scies habere muriam maturitatem suam et si facere aliam uolueris hanc in uasa bene picata diffundes et opertam in solem habebis omnem enim mucorem uis solis aufert et odorem bonum praebet et est aliud muriae maturae experimentum nam ubi dulcem caseum demiseris in eam si pessum ibit scies esse adhuc crudam si innatabit maturam  quas herbas legi oportet his praeparatis circa uernum aequinoctium herbas in usum colligi et reponi oportebit cymam caulem capparim apii coliculos rutam holeris atri cum suo caule florem antequam de folliculo exeat item ferulae cum coliculo silentem quam tenerrimum florem pastinacae agrestis uel satiuae cum coliculo silentem florem uitis  albae et asparagi et rusci et thamni et digitelli et pulei et nepetae et lapsanae et battis et eius coliculum qui miluinus pes appellatur quin etiam tenerum coliculum faeniculi  haec omnia una conditura commode seruantur id est aceti duas partes et tertiam durae muriae si miscueris sed uitis alba et ruscum et thamnum et asparagus et lapsana et pastinaca et nepeta et battis generatim in alueos conponuntur et sale consparsa biduo sub umbra dum consudent reponuntur deinde si tantum remiserunt umoris ut suo sibi iure ablui possint  si minus superfusa dura muria lauantur et pondere inposito exprimuntur tum suo quidque uase conditur et ius ut supra dixi quod est mixtum duabus partibus aceti et una muriae infunditur faeniculique aridi quod est per uindemiam proximo anno lectum spissamentum inponitur ita ut herbas deprimat et ius usque in summum labrum fideliae perueniat holus atrum et ferulam et faeniculum cum legeris sub tecto reponito dum flaccescat deinde folia et corticem omnem folliculorum detrahito caules si fuerint pollice crassiores harundine secato et in duas partes diuidito ipsos quoque flores ne sint inmodici diduci et partiri oportebit atque ita in uasa condi deinde ius quod supra scriptum est infundi et paucas radiculas laseris quod graeci silfion uocant adici tum ita spissamento faeniculi aridi contegi ut ius superueniat  cymam caulem capparim pedem milui puleium digitellum compluribus diebus sub tecto siccari dum flaccescat et tum eodem modo condiri conuenit quo ferulam rutam satureiam cunelam sunt qui rutam muria tantum dura sine aceto condiant deinde cum usus exigit aqua uel etiam uino abluant et superfuso oleo utantur hac conditura possit commode satureia uiridis et aeque uiridis cunela seruari   oxygalae compositio oxygalam sic facito ollam nouam sumito eamque iuxta fundum terebrato deinde cauum quem feceris surculo obturato et lacte ouillo quam recentissimo uas repleto eoque adicito uiridium condimentorum fasciculos origani mentae cepae coriandri has herbas ita in lacte demittito ut ligamina earum extent  post diem quintum surculum quo cauum opturaueras eximito et serum emittito cum deinde lac coeperit manare eodem surculo cauum obturato intermissoque triduo ita ut supra dictum est serum emittito et fasciculos condimentorum exemptos abicito deinde exiguum aridi thymi et cunelae aridae super lac destringito concisique sectiui porri quantum uidebitur adicito et permisceto mox intermisso biduo rursus emittito serum cauumque obturato et salis triti quantum satis erit adicito et misceto operculo deinde inposito oblinito non antea aperueris ollam quam usus exegerit alio modo sunt qui satiui uel etiam siluestris lepidii herbam cum collegerunt in umbra siccent deinde folia eius abiecto caule die et nocte muria macerata expressaque lacti misceant sine condimentis et salis quantum satis arbitrantur adiciant tum cetera quae supra praecepimus faciant aliter nonnulli recentia folia lepidii cum dulci lacte in olla miscent et post diem tertium quemadmodum praecepimus serum emittunt deinde compertam satureiam uiridem tum etiam arida semina  coriandri atque anethi et thymi et apii in unum bene trita adiciunt salemque bene coctum cribratum permiscent cetera eadem quae supra faciunt  lactucae conditura caules lactucae ab imo depurgatos eatenus qua tenera folia uidebuntur in alueo sallire oportet diemque unum et noctem sinere dum muriam remittant deinde in muria eluere et expressos in cratibus pandere dum adsiccescant tum substernere anethum aridum et faeniculum rutaeque aliquid et porri concidere atque ita miscere tum siccatos coliculos ita componere ut phaseoli uirides integri interponantur quos ipsos ante dura muria die et nocte macerari oportebit               similiterque adsiccatos cum fasciculis lactucarum condi et superfundi ius quod sit aceti duarum partium atque unius muriae deinde arido spissamento faeniculi sic comprimi ut ius supernatet quod ut fiat is qui huic officio praeerit saepe suffundere ius debebit neque pati sitire salgama sed extrinsecus munda spongea uasa pertergere et aqua fontana quam recentissima refrigerare intibi simili ratione intibum et cacumina rubi qua lactucam condire oportet nec minus thymi et satureiae et origani tum etiam armoraciorum cymam haec autem quae supra scripta sunt uerno tempore conponuntur  nunc quae per aestatem circa messem uel etiam exactis iam messibus colligi et reponi debeant praecipiemus  cepae conditura pompeianam uel ascaloniam cepam uel etiam marsicam simplicem quam uocant unionem rustici eligito ea est autem quae non fruticauit nec habuit suboles adhaerentis  hanc prius in sole siccato deinde sub umbra refrigeratam substrato thymo uel cunela componito in fidelia et infuso iure quod sit aceti trium partium et unius muriae fasciculum cunelae superponito ita ut cepa deprimatur quae cum ius combiberit simili mixtura uas suppleatur eodem tempore corna et pruna onychina et pruna siluestria nec minus genera pirorum et malorum conduntur corna et pruna condire corna quibus pro oliuis utamur item pruna siluestria et pruna onychina adhuc solida nec maturrima legenda sunt nec tamen nimium cruda deinde uno die umbra siccanda tum aequis partibus acetum et sapam uel defrutum misceatur et infundatur oportebit autem aliquid salis adicere ne uermiculus aliudue animal innasci possit uerum commodius seruantur si duae partes sapae cum aceti una parte misceantur pirorum et malorum ceterorumque pomorum compositio pira dolabelliana crustumina regia ueneria uolema naeuiana laterisiana decimiana laurea myrapia pruna purpurea cum inmatura non tamen percruda legeris diligenter inspicito ut sint integra sine uitio aut uermiculo tum in fictili picata fidelia conponito et aut passo aut defruto completo ita ut omne pomum summersum sit operculum deinde impositum gypsato illud in totum praecipiendum existimaui nullum esse genus pomi quod non possit melle seruari itaque cum sit haec res inter  dum aegrotantibus salutaris censeo uel pauca poma in melle custodire sed separata generatim nam si commisceas alterum ab altero genere corrumpitur de aluis castrandis et quoniam opportune mellis fecimus mentionem hoc eodem tempore alui castrandae ac mel conficiendum cera facienda est de quibus nono libro iam diximus nec nunc aliam curam exigimus a uilica quam ut administrantibus intersit fructumque custodiat  de mella et mulsa facienda ceterum cum eodem tempore mella nec minus aqua mulsa in uetustatem reponi debeat meminisse oportebit ut cum secundarium mel de fauis fuerit exemptum cerae statim minute resoluantur et aqua fontana uel caelesti macerentur expressa deinde aqua coletur et in uas plumbeum defusa decoquatur omnisque spurcitia cum spumis eximatur quae decocta cum tam crassa fuerit quam defrutum refrigeretur et bene picatis lagonis condatur  haec quidam mella pro aqua mulsa utuntur nonnulli etiam pro defruto in condituras oliuarum quibus quidem magis idoneam censeo quia cibarium saporem habet nec potest languentibus pro aqua mulsa remedio esse cum si bibatur inflationem stomachi et praecordiorum faciat de aqua mulsa facienda itaque seposita ea et ad condituras destinata per se facienda erit optimo melle aqua mulsa   haec autem non uno modo conponitur nam quidam multos ante annos caelestem aquam uasis includunt et sub dio in sole habent deinde cum saepius eam in alia uasa transfuderunt et eliquaueruntnam quotiensque etiam per longum tempus diffunditur aliquod crassamentum in imo simile faeci reperitur ueteris aquae sextarium cum libra mellis miscent  nonnulli tamen qui austeriorem uolunt efficere gustum sextarium aquae cum dodrante pondo mellis diluunt et ea portione repletam lagonam gypsatamque patiuntur per caniculae ortum in sole quadraginta diebus esse tum demum in tabulatum quod fumum accipit reponunt aliter nonnulli quibus non fuit curae caelestem inueterare aquam recentem sumunt eamque usque in quartam partem decoquunt deinde cum refrixerit siue dulciorem mulseam facere uolunt duobus aquae sextariis sextarium mellis permiscent siue austeriorem sextario aquae dodrantem mellis adiciunt et his portionibus factam in lagonam diffundunt eamque sicut supra dixi quadraginta diebus insolatam postea in tabulatum quod suffumigatur reponunt  de caseo in usus domesticos seruando caseo usibus domesticis praeparando hoc maxime idoneum tempus est quod et caseus seri minimum remittit et ultimo tempore cum iam exiguum lactis est non tam expedit operas morari ad forum fructibus deferendis et sane saepe deportati propter aestum acore uitiantur itaque praestat eos hoc ipso tempore in usum conficere id autem ut quam optime fiat opilionis officium est cui septimo libro praecepta dedimus quae sequi debeat  portulaca et battis quemadmodum seruentur sunt etiam quaedam herbae quas adpropinquante uindemia condire possis ut portulacam et holus cordum quod quidam satiuam battim uocant hae herbae diligenter purgantur et sub umbra expanduntur deinde quarto die sal in fundis fideliarum substernitur et separatim unaquaeque earum componitur acetoque infuso iterum sal superponitur nam his herbis muria non conuenit  de malis et piris in sole siccandis hoc eodem tempore uel etiam primo mense augusto mala et pira dulcissimi saporis mediocriter matura eliguntur et in duas aut tres partes harundine uel osseo cultello diuisa in sole ponuntur donec arescant eorum si est multitudo non minimam partem cibariorum per hiemem rusticis uindicant nam pro pulmentario cedit sicuti ficus quae cum arida seposita est hiemis temporibus rusticorum cibaria adiuuat  de ficis siccandis ea porro neque nimium uieta neque inmatura legi debet et in eo loco expandi qui toto die solem accipit pali autem quattuor pedibus inter se distantes figuntur et perticis iugantur factae deinde in hunc usum cannae iugis superponuntur ita ut duobus pedibus absint a terra ne umorem quem fere noctibus remittit humus trahere possint tunc ficus inicitur et crates pastorales culmo aut carice uel filice textae ex utroque latere super terram plane disponuntur ut cum sol in occasu fuerit erigantur et inter se adclines testudineato tecto more tuguriorum uiescentem ficum ab rore et  interdum a pluuia defendant nam utraque res praedictum fructum corrumpit  cum deinde aruerit in orcas bene picatas meridiano tempore calentem ficum condere et calcare diligenter oportebit subiecto tamen arido faeniculo et iterum repletis uasis superposito quae uasa confestim operculare et oblinire conuenit et in horreum siccissimum reponi quo melius ficus perennet aliter quidam lectis ficis pediculos adimunt et in sole eas expandunt cum deinde paulum siccatae sunt antequam indurescant in labra fictilia uel lapidea congerunt eas tum pedibus lotis in modum farinae proculcant et admiscent torrefactam sesemam cum aneso aegyptio et semine faeniculi et cymini  haec cum bene proculcauerunt et totam massam comminutae fici permiscuerunt modicas offas foliis ficulneis inuoluunt ac religatas iunco uel qualibet herba offas reponunt in crates et patiuntur siccari deinde cum peraruerunt picatis uasis eas condunt nonnulli hanc ipsam farinam fici orcis sine pice includunt et oblita uasa clibano uel furno torrefaciunt quo celerius omnis umor excoquatur sic siccatam in tabulatum reponunt et cum exigit usus testam comminuunt nam duratam massam fici aliter eximere non possunt  alii pinguissimam quamque uiridem               ficorum eligunt et harundine uel digitis diuisam dilatant atque ita in sole uiescere patiuntur quas deinde bene siccatas meridianis temporibus cum calore solis emollitae sunt colligunt et ut est mos afris atque hispanis inter se compositas comprimunt in figuram stellarum flosculorumque uel in formam panis redigentes tum rursus in sole adsiccant et ita uasis recondunt  de uuis passis similem curam uuae desiderant quas dulcissimi saporis albas maximis acinis nec spissis luna decrescente sereno et sicco caelo post horam quintam legi oportet et in tabulas paulisper porrigi ne inter  se pondere suo pressae conlidantur deinde aeno uel in olla noua fictili ampla praeparatam lixiuam cineris sarmenticii calefieri conuenit quae cum feruebit exiguum olei quam optimi adici et ita permisceri deinde uuas pro magnitudine binas uel ternas inter se conligatas in aenum feruens demitti et exiguum pati dum decolorentur nec rursus committere ut excoquantur nam quadam moderatione temperamentoque opus est  cum deinde exemeris in crate disponito rarius quam ut altera alteram contingat post tres deinde horas unamquamque uuam conuertito nec in eodem uestigio reponito ne in umore qui defluxerit corrumpatur noctibus autem contegi debent quemadmodum fici ut a rore uel pluuia tutae sint cum deinde modice aruerint in uasa noua sine pice operculata et gypsata sicco loco reponito aliter quidam uuam passam foliis ficulneis inuoluunt et adsiccant alii foliis uitigineis nonnulli plataninis semiuietas uuas contegunt et ita in amphoras recondunt sunt qui culmos fabae exurant et ex eo quod cremauerint cineream lixiuam faciant deinde in lixiuae sextarios decem salis tres cyathos et olei cyathum adiciant tum adhibito igne calefaciant et cetera eodem modo administrent quod si uidebitur in aeno parum inesse olei subinde quantum satis erit adiciatur quo sit pinguior et nitidior uua passa de sorbis eodem tempore sorba manu lecta curiose in urceolos picatos adicito et opercula picata inponito et gypso linito tum scrobibus  bipedaneis sicco loco intra tectum factis urceolos ita collocato ut oblita ora eorum deorsum spectent deinde terram congerito et modice supercalcato melius est autem pluribus scrobibus pauciora uasa distantia inter se disponere nam in exemptione eorum dum unum tollis si reliqua commoueris celeriter sorba uitiantur quidam hoc idem pomum in passo quidam etiam in defruto commode seruant adiecto spissamento spissi faeniculi quo deprimantur ita sorba ut semper ius supernatet ac nihilominus picata opercula diligenter gypso linunt ne possit spiritus introire  de aceto ficulneo faciendo sunt quaedam regiones in quibus uini ideoque etiam aceti penuria est itaque hoc eodem tempore est ficus uiridis quam maturissima legenda utique si iam pluuiae incesserunt et propter imbres in terram decidit quae cum sublecta est in doleum uel in amphoras conditur et ibi sinitur fermentari deinde cum exacuit et remisit liquorem quicquid est aceti diligenter colatur et in uasa picata bene olida diffunditur hoc primae notae acerrimi aceti usum praebet nec umquam situm aut mucorem contrahit si non umido loco positum est  sunt qui multitudini studentes aquam ficis permisceant et subinde maturissimas ficos recentis adiciant et patiantur in eo iure tabescere donec satis acris aceti sapor fiat postea in iunceis fiscellis uel sparteis saccis percolant liquatumque acetum inferuefaciunt dum spumam et omnem spurcitiam eximant tum torridi salis aliquid adiciunt quae res prohibet uermiculos aliaue innasci animalia  quae uindemiae praeparanda sunt quamuis priore libro qui inscribitur uilicus iam diximus quae ad uindemiam praeparanda sint non tamen alienum est etiam  uilicae de isdem rebus praecipere ut intellegat suae curae esse debere quaecumque sub tecto administrantur circa uindemiam si ager amplus aut uineta aut arbusta grandia sunt perennie fabricandae decemmodiae et trimodiae fiscellae texendae et picandae nec minus falculae et ungues ferrei quam plurimi parandi et exacuendi sunt ne uindemitor manu destringat uuas et non minima fructus portio dispersis acinis in terram dilabatur  funiculi quoque fiscellis aptandi sunt et lora trimodiis tum lacus uinarii et torcularii et fora omniaque uasa si uicinum est mare aqua marina si minus dulci eluenda sunt et commundanda et diligenter adsiccanda ne umorem habeant cella quoque uinaria omni stercore liberanda et bonis odoribus sufficienda ne quem redoleat foetorem acoremue  tum sacrificia libero liberaeque et uasis pressoriis quam sanctissime castissimeque facienda nec per uindemiam ab torculari aut uinaria cella recedendum est ut et omnia qui mustum conficiunt pure mundeque faciant nec furi locus detur partem fructuum intercipiendi dolia quoque et seriae ceteraque uasa ante quadragesimum uindemiae diem picanda sunt atque aliter ea quae demersa sunt humi aliter quae stant supra terram nam ea quae demersa sunt ferreis lampadibus ardentibus calefiunt et cum pix in fundum destillauit sublata lampade rutabulo ligneo et ferrea curuata radula educitur quod destillauit aut quod in lateribus haesit dein penicillo detergitur et feruentissima pice infusa nouo alio rutabulo et scopula picatur  at quae supra terram consistunt ante compluris dies quam curentur in solem producuntur deinde cum satis insolata sunt in labra conuertuntur et subiectis paruis tribus lapidibus suspenduntur atque ita ignis subicitur et tam diu incenditur  donec ad fundum calor tam uehemens perueniat ut adposita manus patiens eius non sit tum dolio in terram demisso et in latus deposito pix feruentissima infunditur uolutaturque ut omnes doli partes linantur  sed haec die quieto a uentis fieri debent ne admoto igne cum adflauerit uentus uasa rumpantur satis autem sesquicullearibus doleis picis durae pondo uicena quina nec dubium quin sic quinta pars picis bruttiae in uniuersam cocturam adiciatur utilissimum sit omni uindemiae  de condituris uini cura quoque adhibenda est ut expressum mustum perenne sit aut certe usque ad uenditionem durabile quod quemadmodum fieri debeat et quibus condituris adiuuari deinceps subiciemus quemadmodum coquatur sapa quidam partem quartam eius musti quod in uasa plumbea coniecerunt nonnulli tertiam decoquunt nec dubium quin ad dimidiam si quis excoxerit meliorem sapam facturus sit eoque usibus utiliorem adeo quidem ut etiam uice defruti sapa mustum quod est ex ueteribus uineis condire possit defruti coctura quaecumque uini nota sine condimento ualet perennare optimam esse eam censemus nec omnino quidquam permiscendum quo naturalis sapor eius infuscetur id enim praestantissimum est quod suapte natura placere potuerit ceterum cum aut regionis uitio aut nouellarum uinearum mustum laborauit eligenda erit pars uineae si est facultas aminneae si minus quam bellissimi uini quaeque erit et uetustissima et minime uliginosa  tum obserua  bimus decrescentem lunam cum est sub terra et sereno siccoque die uuas quam maturissimas legimus quibus proculcatis mustum quod defluxerit antequam prelo pes eximatur satis de lacu in uasa defrutaria conferemus lenique primum igne et tenuibus admodum lignis quae gremia rustici appellant fornacem incendemus ut ex commodo mustum ferueat  isque qui praeerit huic decoquendo cola iuncea uel spartea ex crudo id est non malleato sparto praeparata habeat itemque fasciculos faeniculi fustibus inligatos quos possit utique ad fundum uasorum demittere ut quicquid faecis subsederit exagitet et in summum reducat tum colis omnem spurcitiam quae redundarit expurget nec absistat id facere donec uidebitur eliquatum omni faece mustum carere tum siue mala cydonea                                             quae percocta sublaturus sit seu quoscumque uoluerit conuenientis odores adiciat et nihilominus subinde faeniculo peragitet ne quid subsederit quod possit plumbeum perforare  cum deinde iam acriorem potuerit ignem uas sustinere id est cum aliqua parte iam mustum excoctum in se feruebit tum codices et uastiora ligna subiciantur sed ita ne fundum contingant quod nisi uitatum fuerit saepe uas ipsum pertundetur uel si id factum non erit utique aduretur mustum et amaritudine concepta condituris fiet inutile oportebit autem antequam mustum in uasa defrutaria coiciatur oleo bono plumbea intrinsecus inbui bene fricari atque ita mustum adici ea res non patitur defrutum aduri  quin etiam diligenter factum defrutum sicut uinum solet acescere quod cum ita sit meminerimus anniculo defruto cuius iam bonitas explorata est uinum condire nam uitioso medicamento tunc fructus qui perceptus est uitiatur ipsa autem uasa quibus sapa aut defrutum coquitur plumbea potius quam aenea esse debent  nam in coctura eruginem remittunt aenea et medicaminis  saporem uitiant odores autem uino fere apti sunt qui cum defruto coquuntur iris faenum graecum schoenum harum rerum singulae librae in defrutarium quod ceperit musti amphoras nonaginta cum iam deferbuerit et expurgatum erit tum adici debent deinde si natura tenue mustum erit cum ad tertiam partem fuerit decoctum ignis subtrahendus est et fornax protinus aqua refrigeranda quod etiam si fecerimus nihilominus defrutum infra tertiam partem uasis considit  sed id quamuis aliquid detrimenti habeat prodest tamen nam quanto plus decoquitur si modo non est adustum melius et spissius fit ex hoc autem defruto quod sic erit coctum satis est singulos sextarios singulis amphoris inmisceri alia compositio ad uinum condiendum quam quidam neapolitanam uocant cum amphoras musti nonaginta in defrutario decoxeris ita ut iam exiguum supersit de toto quod significat decoctum ad tertias tum demum medicamina adicito quae sunt aut liquida aut resinosa id est picis liquidae nemoturicae cum eam diligenter ante aqua marina decocta perlueris decem sextarios item resinae therebinthinae sesquilibram  haec cum adicies plumbeum peragitabis ne adurantur cum deinde ad tertias subsederit coctura subtrahe ignem et plumbeum subinde agitabis ut defrutum et medicamenta coeant deinde cum uidebitur mediocriter calere defrutum reliqua aromata contusa et cribrata paulatim insparges et iubebis rutabulo ligneo agitari quod decoxeris eo usque dum defrigescat quod si non ita ut praecepimus permiscueris subsident aromata et adurentur  ad praedictum autem modum musti adici debent hi odores nardi folium iris illyrica nardum gallicum costum palma cyperum schoenum quorum singulorum selibrae satisfacient item  murram pondo quincunx calami pondo libram casiae selibram amomi pondo quadrans croci quincunx erispae pampinaceae libram  haec ut dixi arida contusa et cribrata debent adici et his commisceri rasis quod est genus crudae picis eaque quanto est uetustior tanto melior habetur nam longo tempore durior facta cum est contusa in puluerem redigitur et his medicaminibus admiscetur satis est autem praedictis ponderibus sex libras eius misceri ex hac compositione quantum in sextarios musti quadragenos octonos adiciendum sit incertum est quoniam pro natura uini aestimari oportet quid satis sit cauendumque est ne conditus sapor intellegatur nam ea res emptorem fugat  ego tamen si umida fuerit uindemia trientem si sicca quadrantem medicaminis in binas amphoras miscere solitus sum ita ut quattuor urnarum esset musti modusurna autem quattuor et uiginti sextariorum nonnullos agricolas singulis amphoris quadrantem medicaminis indidisse scio sed hoc coactos fecisse propter nimiam infirmitatem uini eiusmodi quod uix triginta diebus integrum permanebat hoc tamen mustum si sit lignorum copia satius est inferuefacere et omnem spumam cum faecibus expurgare quo facto decima pars decidet sed reliqua perennis est at si lignorum penuria est marmoris uel gypsi quod flos appellatur uncias singulas item ad tertias decocti defruti sextarios binos singulis amphoris miscere oportebit ea res etiam si non in totum perennem at certe usque in alteram uindemiam plerumque uini saporem seruat  aliter quemadmodum mustum infirmi generis ad uetustatem possit perduci mustum quam dulcissimi saporis decoquetur ad tertias et decoctum sicut supra dixi defrutum uocatur quod cum defrixit  transfertur in uasa et reponitur ut post annum sit in usu potest tamen et post dies nouem quam refrixerit adici in uinum et melius est si anno requieuerit eius defruti sextarius in duas urnas musti adicitur si mustum ex uineis collinis est sed si ex campestribus tres heminae adiciuntur  patimur autem cum de lacu mustum sublatum est biduo deferuescere et purgari tertio die defrutum adicimus deinde interposito biduo cum id mustum pariter cum defruto deferbuerit purgatur et ita eo adicitur in binas urnas ligula cumulata uel mensura semunciae bene plenae salis cocti et triti sal autem quam candidissimus coicitur in urceo fictili sine pice qui urceus cum recipit salem diligenter totus oblinitur luto paleato et ita igni admouetur ac tamdiu torretur quamdiu strepitum edit cum silere coepit finem habet cocturae  praeterea faenum graecum maceratur in uino uetere per triduum deinde eximitur et in furno siccatur uel in sole idque cum est aridum factum molitur ex eo molito post sallituram musti cochlear cumulatum uel simile genus poculi huius quod est quarta pars cyathi adicitur in binas urnas deinde cum iam perfecte mustum deferbuit et constitit tantundem gypsi floris miscemus quantum salis adieceramus atque ita postero die purgamus dolium et nutritum uinum operimus atque oblinimus hac conditura columella patruus meus inlustris agricola uti solitus est in his fundis in quibus palustres uineas habebat sed idem cum collina uina condiebat aquam salsam decoctam ad tertias pro sale adiciebat ea porro facit sine dubio maiorem mensuram et odoris melioris sed periculum habet ne uitietur uinum si male cocta sit aqua sumitur autem haec ut iam dixeram quam longissime ab litore nam liquidior et purior est quantum altiore mari hausta est  eam si quis ut columella faciebat reponat et post triennium in alia uasa eliquatam transfundat deinde post alterum triennium decoquat usque ad partem tertiam longe meliorem habebit condituram uini nec ullum periculum erit ne uina uitientur satis est autem sextarios singulos adicere salsae aquae in binas musti urnas quamuis multi etiam binos inmisceant nonnulli etiam ternos sextarios idque ego facere non recusem si genus uini tantum ualeat ut aquae salsae non intellegatur sapor  itaque diligens pater familiae cum parauerit fundum statim prima uindemia tres aut quattuor  notas conditurae totidem amphoris musti experietur ut exploratum habeat quantum plurimum salsae uinum quod fecerit sine offensa gustus pati possit  alterum medicamen quod mustum condias picis liquidae nemeturicae metretam adde in labrum aut in alueum et in eodem infundito cineris lixiuae congios duos deinde permisceto spatha lignea cum requieuerit eliquato lixiuam deinde iterum tantundem lixiuae addito eodem pacto permisceto et eliquato tertio quoque idem facito cinis autem odorem picis aufert et eluit spurcitiam  post eodem addito picis bruttiae si minus alterius notae quam purissimae et quam optimae x pondo et resinae durae quam purissimae quinque libras haec minute concidito et admisceto pici nemeturicae tum aquae marinae quam uetustissimae si erit si minus ad tertiam partem recentis aquae marinae decoctae congios duos inicito apertum labrum sinito in solem per                                                               caniculae ortum et spatha lignea permisceto quam saepissime usque eo dum ea quae addideris in pice conliquescant et unitas fiat noctibus autem labrum operire conueniet ne inroretur  deinde cum aqua marina quam addideris sole consumpta uidebitur sub tectum uas totum ferre curabis huius medicaminis quidam pondo quadrantem in sextarios quadraginta octo miscere soliti sunt et hac conditura contenti esse alii cyathos tres eius medicamenti adiciunt in totidem sextarios quot supra diximus  conditura uini picati pix corticata appellatur qua utuntur ad condituras allobroges ea sic conficitur ut dura sit et quanto facta est uetustior eo melior  in usu est nam omni lentore misso facilius in puluerem resoluitur atque cribratur hanc ergo conteri et cribrari oportet deinde cum bis mustum deferbuerit quod plerumque est intra quartum diem quam de lacu sublatum est diligenter manibus expurgatur et tum demum praedictae picis sextans et semuncia in sextarios quinque et quinquaginta adicitur et rutabulo ligneo permiscetur nec postea tangitur dum conferuescat  quod tamen non amplius diebus quattuordecim a conditura patiendum est nam oportebit post hunc numerum dierum confestim uinum emundare et si quid faecis aut labris uasorum aut lateribus inhaesit eradi ac suffricari et protinus operculis inpositis oblini at si ex eadem pice totam uindemiam condire uolueris ita ne gustus picati uini possit intellegi sat erit eiusdem picis sex scripula in sextarios quinque et quadraginta tum demum miscere cum mustum deferbuerit et faeces expurgatae fuerint  oportebit autem salis decocti contritique semunciam in eundem modum musti adicere nec solum huic notae uini sal adhibendus est uerum si fieri possit in omnibus regionibus omne genus uindemiae hoc ipso pondere salliendum est nam ea res mucorem uino inesse non patitur  aliter uinum condire pix nemoturica in liguria conficitur ea deinde ut fiat condituris idonea aqua marina quam longissime a litore de pelago sumenda est atque in dimidiam partem decoquenda quae cum in tantum refrixerit quantum ne contacta corpus urat partem aliquam eius quae satis uidebitur praedictae pici inmiscebimus et diligenter lignea spatha uel etiam manu peragitabimus ut si quid inest uitii eluatur  dein patiemur picem considere et cum consederit aquam eliquabimus postea bis aut ter ex reliqua parte aquae decoctae tamdiu lauabimus et subigemus eam donec rutila fiat tum  eliquatam in sole xiiii diebus patiemur esse ut quisquis ex aqua umor remansit adsiccetur noctibus autem uas tegendum erit ne inroretur cum hoc modo picem praeparauerimus et uina cum iam bis deferbuerint condire uoluerimus in musti sextarios octo et quadraginta cyathos duos picis praedictae sic adiciemus  ex ea mensura quam condituri sumus sextarios duos musti sumere oportebit deinde ex his sextariis in picis sextantem paulatim mustum infundere et manu tamquam mulsum subigere quo facilius coeat sed ubi toti duo sextarii cum pice coierint et quasi unitatem fecerint tum eosdem in id uas unde sumpseramus perfundere et ut permisceatur medicamen rutabulo ligneo peragitare conueniet  aquam dulcem ad condituram uini salsam facere quoniam quidam immo enim fere omnes graeci aqua salsa uel marina mustum condiunt eam quoque partem curae non omittendam putaui in mediterraneo quo non est facilis aquae marinae inuectio sic erit ad condituras conficienda muria  huic rei maxime est idonea caelestis aqua si minus ex fonte liquidissimo profluens harum ergo alterutram curabis quam plurimam et quam optimis uasis conditam ante quinquennium in sole ponere deinde cum conputruerit tamdiu pati donec ad pristinum modum perueniat quod cum factum fuerit alia uasa habeto et in ea sensim aquam eliquato donec ad faecem peruenias semper enim in requieta aqua crassamen aliquod in imo reperitur  sic curata cum fuerit in modum defruti ad tertias decoquenda est adiciuntur autem in aquae dulcis sextarios quinquaginta salis candidis sextarii sex et mellis optimi unus sextarius haec pariter decoqui et omnem spurcitiam expurgari oportet deinde cum refrixerit tum quantumcumque umoris est tantum in amphoram musti portionem adici  de aqua marina decoquenda quod si ager maritimus est silentibus uentis de alto quam quietissimo mari sumenda est aqua et in tertiam partem decoquenda adiectis si uidebitur aliquibus aromatis ex is quae supra rettuli ut sit odoratior uini curatio mustum autem antequam de lacu tollas uasa rore marino uel lauro uel myrto subfumigato et large repleto ut in efferuescendo uinum se bene purget postea uasa nucibus pineis suffricato  quod uinum uolueris dulcius esse postero die quod austerius quinto die quam sustuleris condire oportebit et ita supplere et oblinire uasa nonnulli etiam suffumigatis seriis prius condituram addunt et ita mustum infundunt  ne uinum acescat in quo agro uinum acescere solet curandum est ut cum uuam legeris et calcaueris priusquam uinacea torculis exprimantur mustum in cortinam defundas et aquae dulcis puteanae ex eodem agro partem decimam adicias et coquas donec ea aqua quam adieceris decocta sit postea cum refrixerit in uasa defundas et operias et oblinas ita diutius durabit et detrimenti nihil fiet  melius est si ueterem seruatam compluribus annis aquam addideris longeque melius si aquae nihil addideris et decimam musti decoxeris frigidumque in uasa transtuleris et si in sextarios l musti heminam gypsi miscueris posteaquam decoctum refrixerit reliquum mustum quod e uinaceis fuerit expressum primo quoque tempore absumito aut aere commutato  de uino dulci faciendo uinum dulce sic facere oportet uuas legito in sole per triduum expandito quarto die meridiano tempore calidas uuas proculcato  mustum lixiuum hoc est antequam prelo pressum sit quod in lacum musti fluxerit tollito cum deferbuerit in sextarios quinquaginta irim bene pinsitam ne plus unciae pondere addito uinum a faecibus eliquatum diffundito hoc uinum erit suaue firmum corpori salubre  aliter uinum dulce condire irim quam candidissimam pinsito faenum graecum uetere uino macerato deinde in sole exponito aut in furno ut siccescat tum commolito minutissime item odoramenta trita id est irim cribratam quae sit instar pondo quincuncem et trientem faeni graeci pondo quincuncem et trientem schoeni pondo quincuncem in unum permisceto tum in serias singulas quae sint amphorum septenum addito medicaminis pondo unciam scripula octo gypsi cum ex locis palustribus mustum erit in serias singulas ternas heminas cum de nouellis uineis erit sextarium cum de ueteribus et locis siccis heminas singulas adicito tertio die quam calcaueris condituram infundito sed antequam condias musti aliquantum in seriam de seria transferto ne in condiendo cum medicamento efferuescat effluat  sic autem curato gypsum et medicamentum in labello permisceto quantum seriis singulis fuerit necessarium idque medicamentum musto diluito et ipsa ad serias addito et permisceto cum deferbuerit statim repleto et oblinito omne uinum cum condieris nolito statim diffundere sed sinito in dolis liquescere postea cum de doliis aut de seriis diffundere uoles per uer florente rosa defaecatum quam liquidissimum in uasa bene picata et pura transferto  si in uetustatem seruare uoles in cado duarum urnarum quam optimi uini sextarium aut faecis generosae recentis  sextarios tres addito aut si uasa recentia ex quibus uinum exemptum sit habebis in ea confundito si horum quid feceris multo melius et firmius erit uinum etiam si bonos odores addideris omnem malum odorem et saporem prohibueris nam nulla res alienum odorem celerius ad se ducit quam uinum                                                                                                                      mustum dulce seruare ne mutet saporem mustum ut semper dulce tamquam recens permaneat sic facito antequam prelo uinacea subiciantur de lacu quam recentissimum addito mustum in amphoram nouam eamque oblinito et inpicato diligenter ne quicquam aquae introire possit tunc in piscinam frigidae et dulcis aquae totam amphoram mergito ita ne qua pars extet deinde post dies quadraginta eximito sic usque in annum dulce permanebit  uini curatio ab eo tempore quo primum dolia operculaueris usque ad aequinoctium uernum semel in diebus xxxui uinum curare satis est post aequinoctium uernum bis aut si uinum florere incipiet saepius curare oportebit ne flos eius pessum eat et saporem uitiet quanto maior aestus erit eo saepius conuenit uinum nutriri refrigerarique et uentilari nam quandiu bene frigidum erit tamdiu recte manebit labra uel fauces doliorum semper suffricari nucibus pineis oportebit quotiens uinum curabitur remedium languentis uini si qua uina erunt duriora aut minus bona quod agri uitio aut tempestate sit factum sumito faecem uini boni et panes facito et in sole arefacito et coquito in igne postea terito et pondo quadrantem amphoris singulis infricato et oblinito bonum fiet   si quod animal in mustum ceciderit et interierit si serpens aut mus sorexue in mustum ceciderit ne mali odoris uinum faciat ita ut repertum corpus fuerit id igne adoleatur cinisque eius in uas quo deciderat frigidus infundatur atque rutabulo ligneo permisceatur ea res erit remedio  uinum ex marruuio uinum marruuii multi utile putant ad omnia intestina uitia et maxime ad tussim cum uindemiam facies marruuii caules teneros maxime de locis incultis et macris legito eosque in sole siccato deinde fasciculos facito et tomice palmea aut iuncea ligato et in seriam mittito ita ut uinculum extet in musti dulcis sextarios cc marruuii libras octo adicito ut simul cum musto deferuescat postea eximito marruuium et purgatum uinum diligenter oblinito  uinum scilliten uinum scilliten ad concoquendum et ad corpus reficiendum itemque ad ueterem tussim et ad stomachum hoc modo condire oportet primum ante dies quadraginta quam uoles uinum uindemiare scillam legito eamque secato quam tenuissime sicut rapani radicem taleolasque sectas suspendere in umbra ut adsiccentur deinde cum aridae erunt in musti aminnei sextarios quadraginta octo scillae aridae adde pondo libram eamque inesse patere diebus xxx postea eximito et defaecatum uinum in amphoras bonas adicito alii scribunt in musti sextarios xluiii scillae aridae pondo libram et quadrantem adici oportere quod et ipsum non probo   acetum scilliten hoc ipsum scillae pondus quod supra in aceti duas urnas adiciunt et per quadraginta dies inesse patiuntur qui scilliticum acetum facere uolunt de embammate in tres amphoras musti mittis aceti acris congium aut duplum si non est acre et in ollam quae fert amphoras tres decoquis ad palmum id est ad quartas aut si non est dulce mustum ad tertias despumatur sed mustum desub massa et limpidum sit  uinum absenthiten et reliquas notas facere uinum absenthiten et hysopiten et habrotoniten et thymiten et marathiten et glechoniten sic condire oportet pontici absenthii pondo libram cum musti sextariis quattuor decoque usque ad quartam reliquum quod erit id frigidum adde in musti aminnei urnam idem ex reliquis rebus quae supra scripta sunt facito possint etiam pulei aridi tres librae cum congio musti ad tertias decoqui et cum refrixerit liquor exempto puleio in urnam musti adici idque mox tussientibus per hiemem recte datur uocaturque uini nota glechonites  ad torminam et omnem alui proluuiem uinum roratum sic facies mustum tortiuum est quod post primam pressuram uinaceorum circumciso pede exprimitur idque mustum coicies in amphoram  nouam et inplebis ad summum tum adicies ramulos roris marini aridi lino colligatos sed patieris una deferuescere per dies septem deinde eximes ramulorum fasciculum et purgatum diligenter uinum gypsabis sat erit autem roris marini sesquilibram in duas urnas musti adicere hoc uino post duos menses possis pro remedio uti  uinum graeco simile facere ad aluum molliendum uuas praecoques quam maturissimas legito easque per triduum in sole siccato quarto die calcato et mustum quod nihil habeat ex tortiuo coicito in seriam diligenterque curato ut cum deferbuerit faeces expurgentur deinde quinto die cum purgaueris mustum salis cocti et cribrati duos sextarios uel quod est minimum adicito unum sextarium in sextarios musti xluiii quidam etiam defruti sextarium miscent nonnulli etiam duos adiciunt si existimant uini notam parum esse firmam  uinum myrtitem uinum myrtitem ad tormina et ad alui proluuiem et ad inbecillum stomachum sic facito duo genera sunt myrti quorum alterum est nigrum alterum album nigri generis bacae cum sunt maturae leguntur et semina earum eximuntur atque ipsae sine seminibus in sole siccantur et in fictili fidelia sicco loco reponuntur  deinde per uindemiam ex uetere arbusto uel si id non est ex uetustissimis uineis aminneae bene maturae uuae sole calido leguntur et ex is mustum adicitur in seriam et statim primo die antequam id ferueat  bacae myrti quae fuerant repositae diligenter conteruntur et totidem earum librae contusarum appenduntur quot amphorae condiri debent tum exiguum musti sumitur ex ea seria quam medicaturi sumus et tamquam farina conspargitur quicquid contusum et appensum est post hoc complures ex ea massulae fiunt et ita per latera seriae in mustum demittuntur ne altera offa super alteram perueniat  cum deinde bis mustum deferbuerit et bis curatum est rursus eodem modo et tantundem ponderis bacae sicut supra contunditur nec iam ut prius massulae fiunt sed in labello mustum de eadem seria sumitur praedicto ponderi permiscetur sicut sit instar iuris crassi quod cum est permixtum in eandem seriam confunditur et rutabulo ligneo peragitatur  deinde post nonum diem quam id factum est uinum purgatur et scopulis aridae myrti seria suffricatur operculumque superponitur ne quid eo decidat hoc facto post septimum diem rursus uinum purgatur et in amphoras bene picatas et bene olidas diffunditur sed curandum est ut cum diffundis liquidum et sine faece diffundas aliter mel atticum ter inferuere facito et totiens despumato uel si atticum non habueris quam optimum mel eligito et quater uel quinquies despumato quoniam quanto est deterius tanto plus habet spurcitiae cum deinde mel refrixerit bacas albi generis myrti quam maturissimas legito et perfricato ita ne interiora semina conteras  mox fiscello ligneo inclusas exprimito sucumque earum qui sit sextariorum sex cum mellis decocti sextario misceto et in lagunculam diffusum oblinito sed hoc mense decembri fieri debebit quo fere tempore matura sunt myrti semina custodiendumque erit ut antequam bacae legantur si fieri potest uii diebus sin autem ne minus triduum serenum fuerit aut certe non pluerit et ne rorulentae legantur cauendum  aliter multi nigram uel albam myrti bacam cum iam maturuit destringunt et duabus horis eam cum paululum in umbra expositam siccauerunt proterunt ita ut quantum fieri potest interiora semina integra permaneant tum per lineum fiscum quod protriuerant exprimunt et per colum iunceum liquatum sucum lagunculis bene picatis condunt neque melle neque alia re ulla inmixta hic liquor non tam est durabilis sed quamdiu sine noxia manet utilior est ad ualitudinem quam alterius myrtitis notae compositio aliter sunt qui hunc ipsum expressum sucum si sit eius copiosior facultas in tertiam partem decoquant et refrigeratum picatis lagun                                                              culis condant sic confectum diutius permanet sed et quod non decoxeris possit innoxium durare biennio si modo munde et diligenter id feceris  passum quemadmodum fiat passum optimum sic fieri mago praecipit ut et ipse feci uuam praecoquem bene maturam legere acina mucida aut uitiosa reicere furcas uel palos qui cannas sustineant inter quaternos pedes figere et perticis iugare tum insuper cannas ponere et in sole pandere uuas et noctibus tegere ne inrorentur cum deinde exaruerint acina decerpere et in dolium aut in seriam coicere eodem mustum quam optimum sicut grana summersa sint adicere ubi conbiberit uuas seque impleuerit sexto die in fiscellam conferre et prelo premere  passumque tollere  postea uinaceos calcare adiecto recentissimo musto quod ex aliis uuis factum fuerit quas per triduum insolaueris tum permiscere et subactam brisam prelo subicere passumque secundarium statim uasis oblitis includere ne fiat austerius deinde post xx dies cum deferbuerit in alia uasa deliquare et confestim opercula gypsare et pelliculare aliter uuam appianam integram legito acina corrupta purgato et secernito postea in perticis suspendito perticae uti semper in sole sint facito ubi satis conrugata erunt acina demito et sine scopionibus in dolium coicito pedibusque bene calcato ubi unum tabulatum feceris uinum uetus inspargito postea alterum supercalcato item uinum conspargito eodem modo tertium calcato et infuso uino ita ut supernatet sinito dies u postea pedibus proculcato et in fiscina noua uuas premito alio modo quidam aquam caelestem ueterem ad hunc usum praeparant et ad tertias decoquunt deinde cum uuas sicut supra scriptum est passas fecerunt decoctam aquam pro uino adiciunt et cetera similiter administrant hoc ubi lignorum copia est utilissime constat et est in usu uel dulcius quam superiores notae passi  lora optima sic fieri oportet quantum uini uno die feceris eius partem decimam quot metretas efficiat considerato et totidem metretas aquae dulcis in uinaceos ex quibus unius diei uinum expressum erit addito eodem spumas defruti siue sapae et faecem ex lacu confundito et permisceto eamque intritam macerari una nocte sinito postero die pedibus  proculcato et sic permixtam prelo subicito quod deinde fluxerit aut dolis aut amphoris condito et cum deferbuerit opturato commodius autem seruatur in amphoris  hanc ipsam loram marcus columella ex aqua uetere faciebat et nonnumquam plus biennio innoxiam seruabat  mulsum optimum sic facies mustum lixiuum de lacu statim tollito hoc autem erit quod destillauerit antequam nimium calcetur uua sed de arbustiuo genere quod sicco die legeris id facito conicies in urnam musti mellis optimi pondo x et diligenter permixtum recondes in lagonam eamque protinus gypsabis iubebisque in tabulatum poni si plus uolueris facere pro portione qua supra mel adicies post uicensimum et alterum diem lagonam aperire oportebit et in aliud uas mustum eliquatum oblinire atque in fumum reponere  compositio medicamenti ad tormina quod uocatur dia opwras in caccabo fictili nouo uel in stagneo coquitur musti arbustiui aminnei urna et mala cydonea grandia expurgata xx et integra mala dulcia granata quae punica uocantur et sorba non permitia diuisa exemptis seminibus quae sit instar sextariorum trium  haec ita coquuntur ut omnia poma deliquescant cum musto et sit puer qui spatha lignea uel harundine permisceat poma ne possint aduri deinde cum fuerint decocta ut non multum iuris supersit refrigerantur et percolantur eaque quae in colo subsederunt diligenter contrita leuigantur et iterum in suo sibi iure lento igni ne aduran  tur carbonibus decoquuntur donec crassamen in modum faecis existat  prius tamen quam de igne medicamentum tollatur iii heminae roris syriaci contriti et cribrati super omnia adiciuntur et spatha permiscentur ut coeant cum ceteris tum refrigeratum medicamentum adicitur in uas fictile nouum picatum idque gypsatum alter suspenditur ne pallorem trahat  caseum sic condiemus caesi aridi ouilli proximi anni frusta ampla facito et picato uase componito tum optimi generis mustum adinpleto ita ut superueniat et sit ius aliquanto copiosius quoniam caseus combibit et fit uitiosus nisi mustum semper supernatet eum uas autem cum impleueris statim gypsabis deinde post dies xx licet aperias et utaris qua uoles adhibita conditura est autem etiam per se non iniocundus  uuas ut sint uirides usque ad annum sic custodies uuas bumastos uel duracinas uel purpureas cum desecueris a uite continuo pediculos earum inpicato dura pice deinde labellum fictile nouum inpleto paleis quam siccissimis cribratis ut sine puluere sint et ita uuas superponito tum labello altero adoperito et circumlinito luto paleato atque ita in tabulato siccissimo composita labra paleis siccis obruito  omnis autem uua sine noxa seruari potest si luna decrescente et sereno caelo post horam quartam cum  iam insolata est nec roris quicquam habet uiti detrahatur sed ignis in proximo decumano fiat ut pix ferueat in qua pediculi uuarum statim demittantur aliter in dolium bene picatum defruti amphoram coicito deinde transuersos fustes spisse artato ita ut defrutum non contingant tum superponito fictiles nouas patinas et his sic uuam disponito ut altera alteram non contingat tum opercula patinis inponito et linito deinde alterum tabulatum et tertium et quamdiu magnitudo patitur dolii similiter super instruito et eadem ratione uuas componito deinde picatum operculum dolii defruto large linito et ita inpositum in cinere opturato  nonnulli adiecto defruto contenti sunt transuersas perticas artare et ex his uuas ita suspendere ne defrutum contingant deinde operculum inpositum oblinire aliter quidam uuas cum ita ut supra dixi legerunt doliola noua sine pice in sole siccant deinde cum ea in umbra refrigerauerunt furfures hordeaceos adiciunt et uuas ita superponunt ut altera alteram non comprimat tum generis eiusdem furfures infundunt et alterum tabulatum uuarum eodem modo collocant idque faciunt usque dum dolium alternis furfuribus et uuis compleant mox opercula inposita linunt et uuas siccissimo frigidissimoque tabulato reponunt aliter quidam eadem ratione arida populnea uel abiegnea scobe et uirides uuas custodiunt nonnulli sicco flore gypsi obruunt uuas quas non nimium maturas uitibus detraxerunt alii cum legerunt uuam si qua sunt in ea uitiosa grana forficibus amputant atque ita in horreo suspendunt in quo triticum positum est sed haec ratio rugosa facit acina et paene tam dulcia quam est uua passa  alio modo marcus columella patruus meus ex ea creta qua fiunt amphorae lata uasa in modum patinarum fieri iubebat eaque intrinsecus et exterius crasse picari quae cum praeparauerat tum demum purpureas et bumastos et numisianas et duracinas uuas legi praecipiebat pediculosque earum sine mora in feruentem picem demitti et in praedictis patinis separatim sui cuiusque generis ita componi ne uuae inter se contingerent  post hoc opercula superponi et oblini crasso gypso tum demum pice dura quae igni liquata esset sic picari ne quis umor transire possit tota deinde uasa in aqua fontana uel cisternina ponderibus inpositis mergi nec ullam partem eorum pati extare sic optime seruatur uua sed cum est exempta nisi eo die consumitur acescit aliter nihil est tamen certius quam uasa fictilia facere quae singulas uuas laxe recipiant ea debent quattuor ansas habere quibus inligata uiti dependeant itemque opercula eorum sic formari ut media diuisa sint ut cum suspensa uasa singulas uuas receperint ex utroque latere adpositae operculi duaes partes coeant et contegant                    uuas et haec uasa et opercula extrinsecus et intra diligenter picata esse debebunt deinde cum contexerunt uuas luto paleato multo adoperiri sed uuae dependentes a matre sic in pultarios condi debebunt ne qua parte uasa contingant  tempus autem quo includi debent id fere est quod adhuc siccitatibus et sereno caelo grossa uariaque sunt acina illud in totum maxime praecipimus ne in eodem loco mala et uuae conponantur neue in uicinos unde odor malorum possit ad eas peruenire nam huiusmodi halitus celeriter acina corrumpunt eae tamen custodiendorum pomorum rationes quas rettulimus non omnes omnibus regionibus aptae sunt sed pro conditione locorum et natura uuarum aliae aliis conueniunt   de ollaribus uuis antiqui plerumque scirpiculas et uennuculas et maiores aminneas et gallicas quaeque maiores et duri et rari acini erant uasis condebant nunc autem circa urbem maxime ad hunc usum numisianae probantur haec sereno caelo cum iam sol rorem sustulit iiii uel u horas si modo luna decrescit et sub terris est modice maturae rectissime leguntur statim pediculi earum picantur deinde in cratibus ita ponuntur ne altera alteram collidat  tum demum sub tectum referuntur et mucida uel uitiosa grana forpicibus amputantur et cum paululum sub umbra refrixerint ternae aut etiam quaternae pro capacitate uasorum in ollas demittuntur et opercula diligenter pice opturantur ne umorem transmittant tum uinaceorum pes bene prelo expressus proruitur et modice separatis scopionibus resoluta intrita folliculorum in dolio substernitur et deorsum uersus spectantes ollae componuntur ita distantes ut intercalcari possint uinacea  quae cum diligenter conspissata primum tabulatum fecerunt aliae ollae eodem modo componuntur explenturque secundum tabulatum deinde similiter doliis extruuntur ollae et spisse incalcantur mox usque ad summum labrum uinaceae condensantur et statim operculo superposito cinere in modum gypsi temperato dolium linitur monendus autem erit qui uasa empturus est ne bibulas aut male coctas ollas emat nam utraque res transmisso umore uitiat uuam quin etiam oportebit cum ad usum promuntur ollae tota singula tabulata detrahi nam conspissata uinacea si semel mota sunt celeriter acescunt et uuas corrumpunt   conditura mense octobri et nouembri sequuntur uindemiam rerum autumnalium compositiones quae et ipsae curam uilicae distendunt nec ignoro plurima in hunc librum non esse conlata quae gaius matius diligentissime persecutus illi enim propositum fuit urbanas mensas et lauta conuiuia instruere libros tres edidit quos inscripsit nominibus pistoris coci et salgamari nobis tamen abunde sunt ea quae ex facili rusticae simplicitati non magna inpensa possunt contingere mala granata punica seruare uiridia quidam pediculos punicorum sicuti sunt in arbore intorquent ne pluuiis mala rumpantur et hiantia dispereant eaque ad maiores ramos religant ut inmota permaneant deinde sparteis restibus arborem cludunt ne aut coruis aut cornicibus aliisue auibus pomum laceretur nonnulli uascula fictilia dependentibus malis aptant et inlita luto paleato arboribus haerere patiuntur alii faeno uel culmo singula inuoluunt et insuper luto paleato crasse linunt atque ita maioribus ramis inligant ne ut dixi uento commoueantur  sed haec omnia ut dixi sereno caelo administrari sine rore debent quae tamen aut facienda non sunt quia laeduntur arbusculae aut certe non continuis annis usurpanda praesertim cum liceat etiam detracta arboribus eadem innoxiae custodire nam et sub tecto fossulae tripedaneae siccissimo loco fiunt eoque cum aliquantulum terrae minutae repositum est infiguntur sabuci ramuli deinde sereno caelo granata leguntur cum suis pediculis et ramulis inseruntur quoniam sabucus tam apertam et laxam medullam habet ut facile malorum pediculos recipiat  sed cauere oportebit ne minus quattuor digitis a terra absint et ne inter se poma contingant tum  factae scrobi operculum inponitur et paleato luto circumlinitur eaque humus quae fuerat egesta superaggeratur hoc idem etiam in dolio fieri potest siue quis uolet resolutam terram usque ad dimidium uas adicere seu quod quidam malunt fluuiatilem harenam ceteraque eadem ratione peragere aliter poenus quidem mago praecipit aquam marinam uehementer calefieri et in ea mala granata lino uel sparto ligata paululum demitti dum decolorentur et exempta per triduum in sole siccari postea loco frigido suspendi et cum res exegerit una nocte et postero die usque in eam horam qua fuerit utendum aqua frigida dulci macerari sed et idem auctor est creta figulari bene subacta recentia mala crasse inlinire et cum argilla exaruit frigido loco suspendere mox cum exegerit usus in aqua demittere et cretam resoluere haec ratio tamquam recentissimum pomum custodit idem iubet mago in urceo nouo fictili substernere scobem populneam uel iligneam et ita disponere ut scobis inter se calcari possit deinde facto primo tabulato rursus scobem substernere et similiter mala disponere itaque sic facere donec urceus inpleatur qui cum fuerit repletus operculum inponere et crasso luto diligenter oblinire  omne autem pomum quod in uetustatem reponitur cum peciolis suis legendum est sed si sine arboris noxa fieri possit etiam cum ramulis nam ea res plurimum ad perennitatem confert mala cydonea quemadmodum seruentur multi cum ramulis suis arbori detrahunt et creta figulari cum diligenter mala obruerunt in sole siccant deinde si qua rimam creta fecit luto linunt et adsiccata frigido loco suspendunt   aliter multi eadem ratione qua granata in scrobibus uel dolis seruant cydonea nonnulli foliis ficulneis inligant deinde cretam figularem cum amurca subigunt et ea linunt mala quae cum siccata sunt in tabulato frigido loco et sicco reponunt nonnulli haec eadem in patinas nouas sicco gypso ita obruunt ut altera alteram non contingat aliter nihil tamen certius aut melius experti sumus quam ut cydonea maturissima integra sine macula et sereno caelo decrescente luna legantur et in lagona noua quae sit patentissimi oris detersa lanugine quae malis inest conponantur leuiter et laxe ne collidi possint deinde cum ad fauces usque fuerint composita uimineis surculis sic transuersis artentur ut modice mala comprimant nec patiantur ea cum acceperunt liquorem subleuari tum quam optimo et liquidissimo melle uas usque ad summum ita repleatur ut pomum summersum sit  haec ratio non solum ipsa mala custodit sed etiam liquorem mulsi saporis praebet qui sine noxa possit inter cibium dari febricitantibus isque uocatur melomeli sed cauendum est ne quae in melle custodire uolueris inmatura mala condantur quoniam grossa si lecta sunt ita indurescunt ut usui non sint illud uero quod multi faciunt ut ea diuidant osseo cultro et semina eximant quod putent ex eis pomum uitiari superuacuum esse nunc docui adeo quidem ut etiam si uermiculus inest non amplius tamen corrumpantur mala cum praedictum liquorem acceperint nam ea mellis est natura ut coerceat uitia nec serpere ea patiatur qua ex causa etiam exanimum corpus hominis per annos plurimos innoxium conseruat  de malis cestianis orbiculatis melimelis matianis itaque possint etiam alia genera malorum sicuti orbiculata cestiana melimela matianas hoc liquore custodiri sed quia uidentur in melle dulciora fieri sic condita nec proprium saporem conseruare arculae fagineae uel etiam tiliagineae quales sunt in quibus uestimenta forensia conduntur huic rei paulo ampliores praeparari debent eaeque tabulato frigidissimo et siccissimo quo neque fumus neque taeter perueniat odor conlocantur deinde cartha substrata praedicta poma sic conponi ut flosculi susum pedi                                     culi deorsum spectent quemadmodum etiam in arbore nata sunt et ne inter se alterum ab altero contingantur  item obseruandum est ut unumquodque genus separatim propriis arculis reponantur nam cum una clausa sunt diuersa genera inter se discordant et celerius uitiantur propter quod etiam conseminalium uinearum non tamen est firmum uinum quam si per se sincerum aminneum uel aprianum aut etiam faecinium condideris uerum sicut supra dixi cum diligenter mala fuerint composita operculis arcularum contegantur et luto paleato linantur opercula ne introire spiritus possit aliter atque ea ipsa nonnulli sicut in aliis generibus supra iam diximus populnea quidam etiam abiegnea scobe interposita mala custodiunt haec tamen poma non matura sed acerbissima legi debent  inulae curatio cum eius radicem mense octobri quod maxime matura est e terra erueris aspero linteolo uel etiam cilicio detergeto quidquid  harenae inhaerebit deinde acutissimo cultello summatim eradito et quae plenior radicula fuerit pro modo crassitudinis in duas uel plures partes digiti longitudine diffindito deinde ex aceto modice in caccabulo aeneo coquito ita ne taleolae semicrudae sint post hoc in umbra triduo siccentur et ita in fideliam picatam recondantur adiecto passo uel defruto quod supernatet spissamentoque cunelae inposito contectum uas pelliculetur aliter crudam inulam condire cum radices eius eraseris taleolas ut supra facito et in umbra triduo uel etiam quatriduo siccato deinde siccatas in uasis sine pice interiecta cunela coicito ius infundito quod eam compositionem habeat ut sex partibus aceti una pars sapae misceatur cum hemina salis cocti eo iure macerentur taleolae donec quam minimum amaritudinis resipiant  postea exemptae iterum siccentur per dies quinque in umbra tum crassamen uini faeculenti nec minus si sit mulsi et utriusque eorum quartam partem boni defruti confundito in ollam quae cum inferbuerit taleolas inulae adicito et statim ab igne remoueto ac rudicula lignea peragitato donec perfecte refrigescant postea transfundito in fideliam picatam operculo tegito tumque pelliculato aliter inullam condire cum radiculas diligenter eraseris minute concisas in muria dura macerato donec amaritudinem dimittant deinde effusa muria sorba quam optima et maturissima semine detracto contere et cum inula misce tum siue passum seu quam optimum defrutum adicito et uas opturato  aliter quidam cum condiuerunt inulam muriaque macerauerunt exsiccant et malis cydoneis tritis quae in defruto uel melle decoxerant miscent atque ita superfundunt passum uel defrutum et uas operculatum pelliculant  oliuarum conditurae acerbam pauseam mense septembri uel octobri dum adhuc uindemia est contundere et aqua calida paululum maceratam exprime faeniculique seminibus et lentisci cum cocto sale modice permixtam reconde in fideliam et mustum quam recentissimum infunde tum fasciculum uiridis faeniculi superpositum merge ut oliuae premantur et ius superemineat sic curata oliua tertio die possis uti aliter albam pauseam uel orchitem uel radiolum uel regiam dum contundes primam quamque ne decoloretur in frigidam muriam demerge cuius cum tantum paratae habueris quantum satis fuerit implendae amphorae faeniculi aridi fasciculum substerne in imo deinde uiridis faeniculi semina et lentisci destricta et purgata in urceolo habeto tum exemptam de muria oliuam exprimito et permixtam praedictis seminibus in uas adicito deinde cum ad fauces peruenerit eius faeniculi aridi fasciculos superponito et ita recentis musti duas partes et unam durae muriae permixtas adicito hac conditura compositis oliuis toto anno commode uteris  aliter quidam oliuam non contundunt sed acuta harundine insecant idque operosius quidem sed melius est quia haec candidior est oliua quam ea quae ex contusione liuorem contrahit aliter alii siue contunderunt siue inliserunt oliuas modico sale cocto et praedictis seminibus inmiscent deinde sapam uel passum uel si est facultas mellam infundunt mella autem quomodo fiat paulo ante hoc ipso libro praecepimus cetera omnia similiter administrant oliua alba ex muria posias oliuas uel regias sine macula quam candidissimas manu stringito et eligito deinde substrato faeniculo in amphoram coicito intermixtis seminibus lentisci nec minus faeniculi et cum ad fauces uuas repleueris adicito muriam duram tum spissamento facto de harundinum foliis oliuam premito ut infra ius mersa sit et iterum infundito muriam duram dum ad summum amphorae labrum perueniat  at haec oliua per se parum iucunda est sed ad eas condituras quae lautioribus mensis adhibentur idonea maxime est nam cum res exegit de amphora promitur et contusa recipit quamcumque uolueris condituram plerumque tamen sectiuum porrum et rutam cum apio tenero et mentam minute concidunt et contusis oliuis miscentur deinde exiguum aceti piperati et plusculum mellis aut mulsi adiciunt oleumque uiride inrorantur atque ita fasciculo apii uiridis contegitur aliter ex dulci quidam sic lectae oliuae in modios singulos ternas heminas salis permiscent et adiectis seminibus lentisci faeniculoque sub  strato amphoram usque ad fauces replent oliuis deinde aceto non acerrimo infundunt et cum iam paene amphoram inpleuerunt faeniculi spissamento deprimunt bacam et rursus acetum usque ad summum labrum adiciunt postea quadragesimo die omne ius defundunt et sapae uel defruti tres partes cum aceti una permiscent et amphoram replent de oliuis ex dulci condiendis est et illa probata compositio ut cum in muria dura pausea alba utique conmaturuerit omne ius defundatur et mixtis duabus partibus defruti cum aceti una repleatur amphora eadem conditura possit etiam regia conponi uel orchita aliter albae colymbades sine dulci quidam unam partem muriae et duas aceti miscent eoque iure oliuas poseas colymbadas faciunt quibus si per se quis uti uelit satis iucundas experietur quamuis et hae cum exeunt de muria condituram qualemcumque recipere possint de oliuis fuscis oliuae poseae cum iam decolorantur antequam mitescant cum peciolis leguntur et in oleo quam optimo seruantur haec maxime nota etiam post annum repraesentat uiridem saporem oliuarum nonnulli etiam cum de oleo exemerunt eas trito sale aspersas pro nouis adponunt de epytyris faciendis est et illud conditurae genus quod in ciuitatibus graecis plerumque usurpatur idque uocant epytyrum oliua pausea uel orchita cum primum ex albo decolorantur fitque luteola sereno  caelo manu destringitur et in cannis uno die sub umbra expanditur et si qui adhaerent pediculi foliaque aut surculi leguntur postero die cribratur et nouo fisco inclusa prelo supponitur uehementerque premitur ut exudet quantulumcumque habet amurgae  patimur autem nonnumquam tota nocte et postero die pondere pressam bacam uelut exaniari tum resolutis corticulis eximimus eam et in singulos modios oliuae triti salis cocti singulos sextarios infundimus itemque lentisci semen rutaeque et faeniculi folia sub umbra siccata quanta satis uidentur concisa minute admiscemus patimurque horis tribus dum aliquatenus baca salem conbibat tum superfundimus boni saporis oleum ita ut obruat oliuam et faeniculi aridi fasciculum deprimimus ut ius supernatet  huic autem conditurae uasa noua fictilia sine pice praeparantur quae nec possint oleum sorbere tamquam oliuariae metretae imbuuntur liquida gummi et adsiccantur  nigrarum oliuarum conditura sequitur autem frigus hiemis per quod oliuitas sicut uindemia curam uilicae repetit prius itaque quia iam inchoauimus de condi                                       turis oliuarum praecipiemus ac statim conficiendi olei rationem subiciemus nigrarum oliuarum compositio pauseae bacae uel orchitae nonnullis regionibus etiam naeuiae conuiuiorum epulis praeparantur has igitur cum iam nigruerint nec adhuc tamen permaturae fuerint sereno caelo destringere manu conuenit lectasque cribrare et secernere quaecumque maculosae uitiosae minorisue incrementi uidebuntur  deinde in singulos  modios oliuae salis integri ternas heminas adicere et in uimineos qualos confundere et superposito copioso sale ita uti oliuam contegat xl dies pati consudescere atque omnem amurcam extillare postea in alueum diffundere mundaque spongea salem ne perueniat detergere tum in uas adicere et sapa uel defruto amphoram replere superposito spissamento aridi faeniculi quod oliuam deprimat plerique tamen tres partes defruti aut mellis et unam miscent aceti aliqui duas partes et unam aceti et eo que condiunt iure aliter quidam cum oliuam nigram legerunt eadem portionem qua supra salliunt et sic collocant in qualis ut inmixtis seminibus lentisci alterna tabulata oliuarum et similiter deinde salis tum iterum oliuarum et similiter supra salis usque in summum componant deinde post xl dies cum oliua quicquid habuit amurgae exudauit in alueum defundunt et iam cribratam separant ab seminibus lentisci spongiamque detergent ne quid adhaereat salis tum in amphoram confundunt adiecto defruto uel sapa uel etiam mella si est copiosa ceteraque similiter faciunt oliua nigra sine dulci in singulos modios oliuae singulos sextarios maturi seminis lentisci et ternos cyathos seminis faeniculi si id non est ipsum faeniculum concisum quantum satis uidebitur adici oportet deinde in singulis modis oliuarum salis cocti sed non moliti ternas heminas admisceri et ita in amphoris condi easque fasciculis faeniculi obturari et cottidie per terram uolutari deinde tertio quoque aut quarto die quidquid amurgae inest emitti  post xl dies in alueum diffundi et a sale tantummodo separari sicut non spongea deter  gantur oliuae sed ita ut erunt exemptae maximis salis micis in amphoram condantur et spissamentis inpositis ad usus in cellam reponantur oliuam ciliciensem sic condito maturam oliuam in muriam factam colymbadem de muria tollito spongea tergeto dein canna uiridi scindito duobus uel tribus locis et triduo in aceto habeto quarto die spongia extergeto in uas id est in urceum aut caccabum nouum mittito substrato apio et modica ruta concis deinde pleno uase oliuis inmitte defrutum usque ad os lauri turiones in hoc uas mittito ut oliuas deprimant post dies xx utere  samsa quemadmodum fiant oliua nigra maturissima sereno caelo legitur eaque sub umbra uno die in cannis porrigitur et quaecumque est uitiosa baca separatur item si qui adhaeserunt pediculi adimuntur foliaque et surculi quicumque sunt intermixti eliguntur postero die diligenter cribratur ut si quid inest stercoris separetur deinde integra oliua nouo fisco includitur et prelo subicitur ut tota nocte exprimatur  postero die inicitur quam mundissimis molis suspensis ne nucleus frangatur et cum est in samsam redacta tunc sal coctus tritusque manu permiscetur cum ceteris aridis condimentis haec sunt autem careum cyminum semen faeniculi anesum aegyptium sat erit autem totidem heminas salis adicere quot sunt modi oliuarum et oleum superfundere ne exarescat idque fieri debebit quotiensque uidebitur adsiccari  nec dubium est quin optimi  saporis sit quae ex oliua posia facta est ceterum supra duos menses sapor eius non permanet integer uidentur autem alia genera huic rei magis esse idonea sicut liciniae et culmineae uerumtamen habetur praecipua in hos usus olea calabrica quam quidam propter similitudinem oleastellum uocant  de oleo conficiendo media est oliuitas plerumque initium mensis decembris nam et ante hoc tempus acerbum oleum conficitur quod uocatur aestiuum et circa hunc mensem uiridem premitur deinde postea maturum sed acerbum oleum facere patris familiae rationibus non conducit quoniam exiguum fluit nisi si baca tempestatibus in terram decidit et necesse est eam sublegere ne a domesticis pecudibus ferisue consumatur  uiridis autem notae conficere uel maxime expedit quoniam et satis fluit et pretio paene duplicat domini reditum sed si uasta sunt oliueta necesse est aliqua pars eorum maturo fructui reseruetur locus autem in quo confici oleum debet etiam descriptus est priore uolumine pauca tamen ad rem pertinentia commemoranda sunt quae prius omiseram tabulatum quo inferatur olea necessarium est quamuis praeceptum habeamus uniuscuiusque diei fructus molis et prelo statim subiciatur uerumtamen quia interdum multitudo bacae torculariorum uincit laborem sit laborem oportet pensile horreum quo inportentur fructus idque tabulatum simile esse debet granario et habere lacusculos tam multos quam postulabit modus oliuae ut separetur et seorsum reponatur uniuscuiusque diei coactura horum lacusculorum solum lapide uel tegulis oportet consterni et ita decliue fieri ut celeriter omnis umor per canales aut fistulas  defluat nam est inimicissima oleo amurca quae si remansit in baca saporem olei corrumpit itaque cum lacus quemadmodum diximus extruxeris asserculos inter se distantes semipedalibus spatiis supra solum ponito et cannas diligenter spisse textas inicito ita ut ne bacam transmittere queant et oliuae pondus possint sustinere  iuxta omnis autem lacusculos ea parte qua defluet amurca sub ipsis fistulis in modum fossularum concauum pauimentum uel canalem lapideum esse oportebit in quo consistant et unde exhauriri possit quidquid defluxerit praeterea lacus uel dolia praeparata sub tecto haberi oportebit quae seorsum recipiant sui cuiusque generis amurcam siue quae sincera fluxerit siue etiam quae salem receperit nam utraque usibus plurimis idonea est oleo autem conficiendo molae utiliores sunt quam trapetum trapetum quam canalis et solea molae quam facillimam patiuntur administrationem cum pro magnitudine bacarum uel summitti uel etiam eleuari possint ne nucleus qui saporem olei uitiat confringatur rursus trapetum plus operis faciliusque quam solea et canalis efficit  est et organum erectae tribulae simile quod tudicula uocatur idque non incommode opus efficit nisi quod frequenter uitiatur et si bacae plusculum ingesseris inpeditur pro conditione tamen et regionum consuetudine praedictae machinae exercentur sed est optima molarum tum etiam trapeti haec antequam de oleo conficiendo dissererem praefari necesse habui  nunc ad ipsam rem ueniendum est quamquam multa omissa sint quae sicut ante uindemiam sic et ante oliuitatem praeparanda sunt tamquam lignorum copia quae multo ante apportanda est ne cum res desiderauerit opere auocentur tum scalae corbulae decemmodiae trimodiae satoriae quibus destricta baca suscipitur fisci funes cannabini uel sparteis concae ferreae quibus depletur oleum opercula quibus uasa olearia conteguntur spongeae maiores et minores urcei quibus oleum progeritur cannae tegetes quibus oliua excipitur et si qua sunt alia quae nunc memoriam meam  fugiunt  haec omnia multo plura esse debent quoniam in usu depereunt et pauciora fiunt quorum si quid suo tempore defuerint opus intermittetur sed iam quod pollicitus sum exequar de oleo uiridi conficiendo cum primum bacae uariare coeperint et iam quaedam nigrae fuerint plures tamen albae sereno caelo manibus destringi oliuam oportebit et substratis tegetibus aut cannis cribrari et purgari tum diligenter emundatam protinus in torcular deferri et integram in fiscis nouis includi prelisque subici ut quantum possit paulisper                                                                         exprimatur postea resolutis torculis emoli debebunt adiectis binis sextariis integri salis in singulos modios et aut regulis si consuetudo erit regionis aut certe nouis fiscis samsae exprimi quod deinde primum defluxerit in rotundum labrumnam id melius est quam plumbeum quadratum uel structile gemellarprotinus capulator depleat et in fictilia labra huic usui praeparata defundat sint autem in cella olearia tres labrorum ordines ut unus primae notae id est primae pressurae oleum recipiat alter secundae tertius tertiae nam plurimum refert non miscere iterationem multoque minus tertiationem cum prima pressura quoniam longe melioris saporis est quod minore ui preli quasi lixiuum defluxerit cum deinde paulum in labris primis constiterit oleum eliquare id capulator in secunda labra debebit et deinde in sequentia usque ad ultimam nam quanto saepius translatione ipsa uentilatur et quasi exercetur tanto fit liquidius et amurca liberatur  sat erit autem in singulis ordinibus tricena componi labra nisi si uasta fuerint oliueta et maiorem numerum desiderauerint quod si frigoribus oleum cum amurca congelabitur plusculo sale cocto utique utendum erit ea res resoluit oleum et separat ab omni uitio neque uerendum est ne salsum fiat nam quantumcumque adieceris  salis nihilominus saporem non recipit oleum solet autem ne sic quidem resolui cum maiora frigora incesserunt itaque nitrum torretur et contritum inspargitur et conmiscetur ea res eliquat amurcam quidam quamuis diligentes olearii bacam integram prelo non subiciunt quod existimant aliquid olei deperire nam cum preli pondus accepit non sola exprimitur amurca sed et aliquid secum pinguedinis attrahit illud autem in totum praecipiendum habeo ut neque fumus neque fuligo quamdiu uiride oleum conficitur in torcular admittatur aut in cellam oleariam nam est utraque res inimica huic rei peritissimique olearii uix patiuntur ad unam lucernam opus fieri quapropter ad eum statum caeli et torcular et cella olearia constituenda est qui maxime a frigidis uentis auersus est ut quam minime uapor ignis desideretur dolia autem et seriae in quibus oleum reponitur non tantum eo tempore curanda sunt cum fructus necessitas cogit sed ubi fuerint a mercatore uacuata confestim uilica debet adhibere curam ut si quae faeces aut amurcae in fundis uasorum subsederint statim emundentur et non calidissima lixiua ne uasa ceram remittant semel atque iterum eluantur deinde aqua tepida leuiter manibus defricentur et saepius eluantur atque ita spongia omnis umor adsiccetur  sunt qui cretam figularem in modum liquidae faecis aqua resoluant et cum uasa lauerint hoc quasi iure intrinsecus oblinant et patiantur arescere postea cum res exigat alii pura aqua nonnulli prius amurca deinde aqua uasa perluunt et adsiccant tum considerant numquid ceram nouam dolia desiderent nam fere sexta quaque oliuitate cerari oportere antiqui dixerunt  quod fieri posse non intellego nam quemadmodum noua uasa si calefiant liquidam ceram facile recipiant sic uetera non crediderim propter olei sucum ceraturam pati quam tamen et ipsam ceraturam nostrorum temporum agricolae repudiauerunt existimaueruntque satius esse noua dolia liquida gummi perluere siccataque subfumi  gare alba cera ne pallorem aut malum odorem capiant eamque suffitionem semper faciendam iudicant quotiensque uel noua uel uetera uasa curantur et oleo nouo praeparantur  multi cum semel noua dolia uel serias crasse gummi liuerunt una in perpetuum gummitione contenti sunt et sane quae semel oleum testa conbibit iam alteram gummitionem non recipit respuit enim olei pinguitudo talem materiam qualis est gummis oleum maturum quemadmodum boni fiat saporis post mensem decembrem circa kalendas ianuarias eadem ratione qua superius destringenda erit olea et statim exprimenda nam si reposita in tabulatum fuerit celeriter concalescet quoniam hiemalibus pluuiis amurgae plus concipit quae est contraria huic rei  cauendum est itaque ne fiat oleum cibarium quod uno modo uitari poterit si protinus inlata de agro baca conmolita et expressa ceteraque sic administrata fuerint ut supra diximus plerique agricolarum crediderunt si sub tecto baca deponatur oleum in tabulato crescere quod tam falsum est quam in area frumenta grandescere idque mendacium uetus ille porcius cato sic refellit  ait enim in tabulato conrugari oliuam minoremque fieri propter quod cum facti unius mensuram rusticus sub tecto reposuerit et post multos dies eam molere uoluerit oblitus prioris mensurae quam intulerat ex alio aceruo similiter seposito quantumcumque mensurae defuit supplet eoque facto uidentur plus semiuietae quam recentes bacae reddere cum longe plures modios acceperit  attamen ut maxime id uerum esset nihilominus ex pretio uiridis olei plus quam multitudine malii  nummorum contrahitur sed et cato dicit nec sic quidem quidquam ponderis aut mensurae oleo accedit si portionem uelis in factum adiectae bacae conputare quapropter dubitare non debemus lectam oliuam primo quoque tempore conmolere preloque subicere de cibario oleo conficiendo nec ignoro etiam cibarium oleum esse faciendum nam ubi uel exesa uermiculis oliua decidit uel tempestatibus et pluuiis in lutum defluxit ad praesidium aquae calidae decurritur aenumque calefieri debet ut inmundae bacae eluantur sed id non feruentissima fieri oportet uerum modice calida quo commodior gustus olei fiat nam si excoctus est etiam uermiculorum ceterarumque immunditiarum saporem trahit sed cum fuerit oliua elota reliqua sicut supra praecepimus fieri debebunt  fiscis autem non isdem probum et cibarium oleum premi oportebit nam ueteres ad caducam oliuam noui autem ordinario aptari oleo semperque cum expresserint facta statim feruentissima debent aqua bis aut ter elui deinde si sit profluens inpositis lapidibus ut pondere pressi detineantur inmergi uel si nec flumen est in lacu aut in piscina quam purissimae aquae macerari et postea uirgis uerberari ut sordes faecesque dedicant et iterum elui siccarique  olei gleucini compositio quamuis non erat huius temporis olei gleucini compositio tamen huic parti uoluminis reseruata est ne parum opportune uini conditionibus interponeretur hac autem ratione confici debet uas oleare quam maximum et aut nouum aut certe bene solidum praeparari oportet deinde per uindemiam musti quam optimi generis et quam recentissimi sextarios lx cum olei pondo lxxx in id confundi tum aromata non cribrata sed ne minute quidem contusa uerum  leuiter confracta in reticulum iunceum aut linteum adici et ita in olei atque musti praedictum modum demitti  sint autem his portionibus pensata eat quae infra subicimus calami schoeni cardamomi xylobalsami corticis de palma faeni graeci uetere uino macerati et postea siccati atque etiam torrefacti iunci radicis tum etiam iridis graecae nec minus anesi aegyptii pari pondere id est uniuscuiusque libram et quadrantem ut supra diximus reticulo inclusa demittito et metretam linito post septimum diem aut nonum apertae metretae si quid faecis aut spurcitiae faucibus inhaerebit manu eximito et detergito deinde oleum eliquato nouisque uasis recondito  mox reticulum eximito et aromata in pila quam mundissime contundito tritaque in eandem metretam reponito et tantundem olei quantum prius infundito et opturato in sole ponito post septimum diem oleum depleto et quod est reliquum musti picato cado recondito nam id si non exacuerit medicamentum dabitur potandum inbecillis bubus et ceterorum pecori oleum autem secundarium non insuauis odoris cotidianam unctionem praebere poterit dolore neruorum laborantibus                                                                                                                                 oleum ad unguenta sic facito antequam oliua nigrescat cum primum decolorari coeperit nec tamen adhuc uaria fuerit maxime liciniam si erit si minus sergiam si nec haec fuerit tunc culminiam bacam manu stringito et statim purgatam prelo integram subicito et amurcam exprimito deinde suspensa mola oliuam frangito eamque uel in regulas uel in nouo fisco adicito subiectamque prelo sic premito ne uasa intorqueas sed tantum ipsius preli pondere quantulumcumque exprimi patiaris deinde cum sic fluxerit protinus capulator amurca separet et diligenter seorsum in noua labra transferat atque eliquet  reliquum olei quod postea fuerit expressum poterit ad escam uel cum alia nota mixtum uel per se adprobari  hactenus de oleo dixisse abunde est nunc ad minora redeamus de sucidia et salsura facienda omne pecus et praecipue suem pridie quam occidatur potione prohiberi oportet quo sit caro siccior nam si biberit plus umoris salsura habebit ergo sitientem cum occideris bene exossato nam ea res minus cariosam et magis durabilem salsuram facit  deinde cum exossaueris cocto sale nec nimium minuto sed suspensa mola infracto diligenter sallito et maxime in eas partes quibus ossa relicta sunt largum salem infarcito conpositisque supra tabulatum tergoribus aut frustis uasta pondera inponito ut exanietur tertio die pondera remoueto et manibus diligenter salsuram fricato eamque cum uoles reponere minuto et trito sale aspergito atque ita reponito nec desieris cottidie salsuram fricare donec matura sit  quod si serenitas fuerit his diebus quibus perfricatur caro patieris eam sale consparsam esse uiiii diebus aut si nubilum aut pluuiae xi uel duodecima die ad lacum salsuram deferri oportebit et salem prius excuti deinde aqua dulci diligenter elui necubi sal inhaereat et paulum adsiccatam in carnario suspendi quo modicus fumus perueniat qui si quid umoris adhuc continetur siccare eum possit haec salsura luna decrescente maxime per brumam sed etiam mense februario ante idus commode fiet aliter est et illa salsura quae etiam locis calidis omni tempore anni potest usurpari cum ab aqua pridie sues prohibitae sunt postero die  mactantur et uelut aqua candente uel ex tenuibus lignis flammula facta glabrantur nam utroque modo pili detrahuntur caro in libraria frusta conciditur deinde in seria substernitur sal coctus et modice ut supra diximus infractus deinde offulae carnis spisse conponuntur et alternus sal ingeritur sed cum ad fauces seriae peruentum est sale reliqua pars repletur et inpositis ponderibus uuas contegitur eaque caro semper consumatur tamquam salsamentum in muria sua permanet  raporum conditura rapa quam rotundissima sumito eaque si sunt lutosa detergito et summam cutem nouacula decerpito deinde sicut consueuerunt salgamarii decusatim ferramento lunato incidito sed caueto ne usque ad imum perpraecidas rapa tum salem inter incisuras raporum non nimium minutum adspergito et rapa in alueo aut seria conponito et sale plusculo inspersa triduo sinito dum exudent  post tertium diem mediam fibram rapi gustato si receperit salem deinde cum uidebitur satis recepisse et exemptis omnibus singula suo sibi iure eluito uel si non multum liquoris fuerit muriam duram adicito et ita eluito et postea in quadratam cistam uimineam quae neque non spisse solide tamen et crassis uiminibus contexta sit rapa conponito deinde sic aptatam tabulam superponito ut usque ad fundum si res exigat intra cistam deprimi possit  cum eam tabulatum sic aptaueris grauia pondera superponito et sinito nocte tota et uno die siccari tum in dolio picato fictili uel in uitreo conponito et sic infundito sinapi utr a iure contegantur  naporum conditura napi quoque sed integris si minuti sunt maiores autem insecti eodem iure quo rapa condiri possunt sed curandum est ut haec utraque antequam caulem agant et cymam faciant dum sunt tenera conponantur aliter napos minutos integros aut rursus amplos in tres aut quattuor partes diuiusos in uas coicito et aceto infundito salis quoque cocti unum sextarium in congium aceti adicito post tricensimum diem uti poteris  quemadmodum sinapem facias semen sinapis diligenter purgato et cribrato deinde aqua frigida eluito et cum fuerit bene lotum duabus horis in aqua sinito postea tollito et manibus expressum in mortarium nouum aut bene emundatum adicito et pistillis conterito cum contritum fuerit totam intritam ad medium mortarium contrahito et comprimito manu plana deinde cum compresseris scarifato et inpositis paucis carbonibus uiuis aquam nitratam suffundito ut omnem amaritudinem eius et pallorem exaniet deinde statim mortarium erigito ut omnis umor eliquetur post hoc album acre acetum adicito et pistillo permisceto colatoque hoc ius ad rapa condienda optime facit ceterum si uelis ad usum conuiuiorum praeparare cum exaniaueris sinape nucleos pineos quam recentissimos et amylum adicito diligenterque conterito infuso aceto cetera ut supra dixi facito hoc sinapi ad embamma non solum idoneo sed etiam specioso uteris nam est candoris eximii si sit curiose factum   holeris atri radicem quemadmodum conponas ianuario uel februario mense priusquam holus atrum coliculum agat radicem eius eruito mense ianuario uel etiam februario et diligenter defrictam ne quid terreni habeat in aceto et sale conponito deinde post diem xxx eximito et corticem eius delibratum abicito ceterum medullam eius concisam in fideliam uitream uel nouam fictilem coicito et adicito ius quod sicut infra scriptum est fieri debebit  sumito mentam et uuam passam et exiguam cepam aridam eamque cum torrido farre exiguo melle subterito quae cum fuerit bene trita sapae uel defruti duas partes et aceti unam permisceto atque ita in eandem fideliam confundito eamque operculo contectam pelliculato cum deinde uti uoles cum suo iure concisas radiculas promito et oleum adicito siseris radicem quemadmodum componas hoc ipso tempore siseris radicem poteris eadem ratione qua supra condire sed cum exegerit usus eximes de fidelia et oxymeli cum exiguo oleo superfunde  quemadmodum moretum facias addito in mortarium satureiam mentam rutam coriandrum apium porrum sectiuum aut si id non erit uiridem cepam folia lactucae folia erucae thymum uiride uel nepetam tum etiam uiride puleium et caseum recentem et salsum ea omnia pariter conterito acetique piperati exiguum permisceto hanc mixturam cum in catillo composueris oleum superfundito  aliter cum uiridia quae supra dicta sunt contriueris nuces iuglandes purgatas quantum satis uidebitur interito acetique piperati exiguum permisceto et oleum infundito aliter sesamum leuiter torrefactam cum his uiridibus quae supra dicta sunt conterito item aceti piperati exiguum permisceto tum supra oleum superfundito aliter caseum gallicum uel cuiuscumque notae uolueris minutatim concidito et conterito nucleosque pineos si eorum copia fuerit si minus nuces auellanas torrefactas adempta cute uel amygdalas eaque quae supra condimenta pariter misceto acetique piperati exiguum adicito et permisceto compositumque oleo superfundito aliter si condimenta uiridia non erunt puleium aridum uel thymum uel origanum uel aridam satureiam cum caseo conterito acetumque piperatum et oleum adicito possunt tamen haec arida si reliquorum non sit potestas etiam singula caseo misceri oxypori compositio piperis albi si sit si minus nigri unciae tres apii seminis unciae duae laseris radicis quod silphion graeci uocant sescunciam casei sextantem haec contusa et cribrata melli permisceto et in olla noua                                                       seruato deinde cum exegerit usus quantulumcumque ex eo uidebitur aceto et garo diluito  aliter ligustici unciam passae uuae detractis uinaceis sextantem mentae aridae sextantem piperis albi uel nigri quadrantem haec si maiorem inpensam uitabis possunt melli admisceri et ita seruari at si pretiosius oxyporum facere uoles haec eadem cum superiore compositione miscebis et ita in usum repones quod si etiam syriacum lasar habueris pro silphio melius adicies pondo semunciam clausulam peracti operis mei publi siluine non alienum puto indicem lecturis si modo fuerint qui dignentur ista cognoscere nihil dubitasse me paene infinita esse quae potuerint huic inseri materiae uerum ea quae maxime uidebantur necessaria memoriae tradenda censuisse nec tamen capit hominis naturam cunctarum rerum prudentiam nam etiam quicumque sunt habiti mortalium 