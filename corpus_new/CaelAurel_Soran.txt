

 liber primus  

 geneciarum celi aureliani methodici sicensis liber primus incipit  

 quoniam specialia quedam nature officia feminarum corporibus
uidentur esse concessa uirorum communitate carentia ut
purgatio conceptio partus et morbi sequentes ex ipsis qui
sepe exigunt diligentiam medicine ueteres secretas eorum tradere
curationes principaliter prouiderunt quas genecias appellarunt
eo quod feminarum gratia sint specialiter ordinate maxime cum
in illis ceteris communibus irruentibus morbis pudendorum loca
tangantur sunt enim corporis condicione illorum eorum corpora
omnium capacia uitiorum que sepe femine pudore tangendi grauia
reddiderunt et nimietate coacte sera sunt necessitate confesse
hinc denique consultum est ut medicas instituere antiquitas
prouidisset ne femine pudendorum uitia uirilibus offerrentur
oculis perscrutanda

 in quot partes diuidere oportet uniuersam muliebrem rationem  

 muliebris ratio in duas diuiditur partes unam que de
obstetrice tractat altera que de omnibus obstetrici
occurrentibus constat hanc ipsam iterum diuidimus in secundum
naturam occurrentem causam et preter naturam obstetricalis enim
ratio in hoc a muliebri differt quod pars a toto obstetricalis
enim pars est muliebrium rationis

 quali positione est matrix formata  

 principaliter posita est matrix sicut cucurbita medicinalis
cuius ut singule partes congnoscantur et facillime possint
intelligi eius angula eam placuit pingere et ut in singulis
eius partibus littere singule apponantur ubi est ergo a positum
orificium dicitur quod est ante partum pulposum et molle post
partum callosum et spatiosum ubi est b collum dicitur ubi est
c ceruix dicitur omnis autem horum concursus caula dicitur ubi
uero congusta dilatari in rotunditatem incipiunt et ibi est d
humeri dicuntur ubi uero e latera dicuntur ubi uero rotunditas
concluditur et est ibi f fundus nominatur intra uero ubi est
g basis grandis dicitur omnisque inanitas illa que est in medio
uenter et sinus appellatur

 que est apta et conueniens obstetricali discipline  

 sit obstetrix litteris liberalibus erudita ut possit lectione
cuncta percipere que traduntur intellectu celeri quo facile
dictorum atque factorum ordinem prosequatur que etiam sumta
possit memorie commendare disciplina enim apprehensionum
congregatione perficitur item sic sit studiosa ut perseuerare
possit in studio oportet enim labore uomitante artis tante
sumere potestatem sit etiam monda propter futuram domorum quas
intrant fidem et archana uite seruanda nam aduersantibus moribus
artificum insidiis facilisque uia cum aliud in uerbo aliud in
mente geritur meditantis nullis etiam naturalibus sensibus
impedita sit paribus sit membris ut in officio obstetricalis
imperii nullum illorum claudicet obsequendo fortis etiam
obstetrix diligenda est quatinus laborem circuitus facilius
toleret longis etiam atque tenuibus digitis et absconditis
unguibus ut tumoribus in alto positis sine uexatione medeatur
hiis omnibus supradictis usus frequentia atque medendi
subtilitate coniunctis

 quid sit obstetrix   

 obstetrix est femina omnium mulierum causarum docta
medicinali  eruditione perita que possit uniuersaliter
ualitudines competenter curare ita ut non sit turbulenta nec
auara nec uerbosa sed sapiens et sobria et taciturna nec
superstitiosa que sua sollicitudine mulieres in partu gubernet
sit etiam obstetrix compatiens solida pudica arguta quieta
prudens

 muscio unde dicta sit matrix et que tria habet nomina  

 matrix dicta est ab eo quod mulieres partu suo matris
efficiat grece etiam ystera appellatur id est nouissima eo
quod nouissima omnium in intestinis iaceat aut quod annis xiiii
uacua sit in uirgine post mutationem etatis effectum suum per
partum mulieribus representat grece etiam delphis dicitur quia
fratres efficit omnes qui ex una nascuntur

 unde muscio uulua iacet inter coxas duas inter
uesicam et longaonem eis aliquantulum superposita

 et idem matrix naturaliter neruosa constat uenis
arteriis pulpis et neruis constat autem duabus tunicis quarum
una est foris lenior et alba durior et neruosa altera intus
aspera rubea mollis et pulposa

 ubi posita sit matrix  

 matrix posita est in spatio clunium id est inter utraque ossa
que greci scia uocauerunt uesicam quoque et longaonem subiecta
quidem uesice superposita longaoni nunc omnino nunc ex parte
siquidem profectu temporis sumta magnitudine est enim in
puellulis parua conparatione uesice adeo ut sub ipsa latere
uideatur uirginibus uero iam plenis uesice coequatur
excedentibus uel enixis grandessit ut uirginea teneat spatia
usque ad intestinum quod colon uocatur et magis cum in utero
graues fuerint quod et uisu probatur peritoneos cum membrana
atque cutis distendetur quam epigastrion uocant forma nascentis
fetus cum suo folliculo et humoribus clausis que omnia in
matricis ambitu continentur

 set rursus post partum conducitur ita tamen quod maiorem
habet formam quam habuerat ante partum superat enim uesice
magnitudinem supradicto modo distenta set non omnis in partes
etenim in anterioribus uesice colla sita nascuntur et sunt toto
sinu muliebri distenta collo tamen matricis secreta in
posterioribus uero superius a fundo uesice matricis est fundus
sub umbilico positus ita ut uesice ambitus superpositus collo
matricis uideatur et fundus ambitui

 continetur autem matrix tenuibus continuis membranis nexa
superius uesice longaoni inferius et ex obliquis uero atque
posticis partibus membranulis fortibus ex ossibus que scia
uocamus et ultimo posticis quod greci hieron osteon appellant
hiis denique tumore adductis ipsa quoque producitur nunc ad
superiores partes nunc ad obliquas inclinata laxatis uero
procadit

 est autem non ut in animalibus scemate uerticosa set
cucurbite medicinali similis habet autem os collum ceruicem
quorum congestio siue unitas ueretrum dicitur cuius post finem
surgentes partes in ambitum humeri dicuntur horum sequentia
latera ultimus fundus omnisque inanitas illa que est in medio
sinus appellatur

 quomodo formata est matrix  

 in medio sinu mulieris os matricis situm est est autem
ipse sinus membranum neruosum maioris intestini simile intus
spatiosissimum foris angustum in quo cohitus uirorum et usus
ueneris efficitur quem et uulgo connum appellant cuius foris
labia grece pterigomata latine pingnacula et a superiori parte
descendens in medio est landica non omnibus equaliter retro a
pinnaculis recedens set aliis plus aliis minus secundum
differentiam etatis et nature ueruntamen in perfectis iam
feminis u uel ui est autem et foris orificium matricis sicut
nouissima pars auricule formatum

 distat uel apertius fit secundum aliqua tempora quomodo in
appetentiam aut ueneris excitatum rapiendi seminis causa item
purgationis tempore cum sanguis egreditur et conceptu facto
increscentis uteri sumit aumenta tunc magis in partu plurimo
patefit spatio adeo ut etiam manus obstetricantis recipiat set
est natura molle atque carnosum nondum deuirginatis inflatum
pulmonis uel lingue mollitiem similans in hiis uero que iam
pepererunt spatiosum et callosissimum est

 qualis sit matrix  

 omnis autem matrix plurima ex parte neruosa esse et carnibus
confecta perspicitur

 ubi positi sunt testiculi  

 sunt autem testiculi mulierum prope ceruicem matricis
singuli secundum singula latera extrinsecus positi et sunt
rotundi et aliquantulum in sessione latiores et minores et
molliores quam masculi

 meatus quibus mulieres semen excludunt iuxta matricis
latera positi per testiculos exeuntes collo uesice iunguntur
seminalis tunc uia ueniens secus matricem per utrumque fertur
testiculum tunc lateribus addita usque ad uesicam tendens eius
inseritur collo hinc denique putatur femininum semen inutile
animalium creationi siue conceptioni siquidem forinsecus
fundatur exclusum

 qualis sit matrix et ex quot tunicis constet  

 constat autem omnis matrix ex duabus contraria sibi positione
obiectis tunicis in similitudinem carte que duobus est confecta
corticibus set exterior pulposa neruosa atque lenior et
alba et durior et tenacior interior uero carnosa mollior et
rubrior ac plurimis uasculis innexa hec lenis est in fundo quo
semen uirile iactum in fundo inheret ex eodem purgatio
menstrualis meatu fluit set hec due tunice quas diximus in
similitudinem carte constitutas inuicem sibi connexe sunt largo
membranarum amplexu ut plerumque cum extenduntur procadat
matrix manente exteriore atque neruosa membrana in sua regione
interiori uersa procadente

 item communiter in hiis que partum nesciunt matrix fundo
habet extantias papillarum duas in similitudine 
complicatas in parentibus uero omnis extenditur et rotundum
sumit scema

 matrice autem aliquibus ex causis affecta compatitur
stomachus et cerebri membrana habet etiam mammarum communem
naturalemque consensum denique sumta magnitudine cum etate
mammarum quoque facit augmenta ut turgentes uisu probentur item
matrix sumpto semine animal perficit mamme futuro lac
preparant fetui tunc si purgatio per matricem uenerit lactis
liquor extinguitur profluente autem lacte purgatio prohibetur
item in senibus conducta matrice mamme quoque marcescunt uel
egrotante utero earum minuitur magnitudo denique in mulieribus
grauidis cum mammas conduci uidemus futuram necessario
abhortionem dicimus

 femininum autem ueretrum est membrana neruosa et aliquantulum
rotunda ut intestinum set latioris spatii interius angustioris
exterius in quo etiam cohitus uirilis exercetur interior ergo
pars collo matricis connectitur exterius uero fibris adnexa est
quas pinnas uocant feminini sinus inferius sessioni siue
longaoni ex utroque latere carnibus ossium que greci scia
uocant superius collo uesice os enim matricis supercadens atque
additum sinui in summitate mictuali cauerne connaturatur
apparet igitur sinum muliebrem subiacere collo uesice
superpositum podici atque longaonis summitati

 de menstruali purgatione  

 menstrualis dicta est purgatio quod per singulos menses fiat

 unde dicta est purgatio  

 purgatio uero dicta est eo quod superhabundantem sanguinem
corporis mense uno colligat et excludat et sic corpus purget
hoc officium nature soranus diffinit sanguinem uel liquorem
naturaliter statutis temporibus defluentem per matricem et ex
feminino sinu aliquando

 quando incipit purgatio  

 sepius autem anno quartodecimo initium sumit cum pubertas
et inflatio papillarum in feminis exoritur aliquibus tamen
citius aliquibus tardius

 quanto sanguine purgantur  

 set ipsius fluoris quantitas ex paruo sumens initium
proficit in plurimum in quo perseuerans rursus minuitur atque
omnino conquiescit neque iuxta xl annos neque ultra l sepius et
in multis approbatur

 quando cessat purgatio  

 set in multis additur siquidem plerisque usque ad annum
sexagesimum purgatio peruenerit set eius augmentum atque minutio
non potest firma dimensione terminare ut eius certus
diffiniatur modus

 de diuersitate purgationis secundum tempus in numero dierum  

 purgantur autem femine alique die una alique duobus alique
usque ad diem septimum perseuerant plurime tamen triduo uel
quatriduo purgantur hec autem purgatio nunc quidem solitos dies
preuenit nunc tardato motu serius aduenit plurimis uero
mulieribus cum luna secundum enpedoclem minuitur lumine ordo
purgationis recurrit alie ante xx alie quod diocles de omnibus
estimauit uigesimo admouentur die frequentius etiam expletis
xxx diebus

 de differentia purgationis in quantitate  

 differt autem quantitas eiusdem purgationis natura etate
tempore et secundum corpora et affectiones uel regulam uite uel
alias quasque similes mutationes natura quod quibusdam
naturaliter plurima egestio fiat quibusdam parua etate quod
uergentibus atque nouellis et nunc incipientibus sepius solum
spatium matricis humectatur rore tenui set excedentibus
pubertatem quamquam manente uirginitate congestum appareat sola
tamen polluit loca secundum tempora ut uere plurima estate
parua purgatio fit siquidem totum corpus uapore laxatur et
propterea diripitur autumpno uero plus ab estate minus autem
uere fieri purgatio comprobatur secundum corpora ut pinguibus
paruus egreditur fluor siquidem facili nutrimento habitudo
membrorum usurpata consumit accepta tenuissimis uero seu tabidis
membris neque carne soculentis plurimus quod corpora non
abstulerint nutrimento quo consuccata crasiscant operante natura
hoc remanens et ueluti destitutum superando in exitum rumpit
iuxta regulam uite siue affectionem quod otiosis mulieribus
atque uacuis plurima purgatio fluit exercitatis uero parua ut
in choro uoce cantantibus uel peregrinatione et magis
mediterraneo ad littora iactatis plurimis

 cohercetur fluor ita ut aliquando omni ex parte negetur uel
agonistico studio incarnatis quarum omnium sanguis de
exercitatione consumitur puellule uero quibus sanguine
nutritur corpus que infantule sunt et anus in quibus uirtus
et calor defecerunt purgari non possunt multis autem longa
egritudine sanguis consumitur conceptione autem facta usurpato
sanguine uteri nutrimento purgatio denegatur

 quibusdam tamen post conceptionem fluor sepissime apparuit
aut ex muliebri sinu aut ex matricis collo siue latere siquidem
connaturatio seminis anecti non in tota matrice fieri
comprobatur set solo in fundo ex ipso fundo quibus forte non
incederit locis semel purgatio fieri uidetur ueluti expresso
sanguine confecta hinc plerumque superconceptio quam greci
epysulesin uocant fit hoc est ut iam dudum grauida secundo
pregnetur

 muscio quomodo intelligatur purgatio denegari  

 quod autem purgatio sepe negetur in feminis intelligimus ex
eo quod ad integrum sanae sunt et nullam molestiam corporis
patiuntur

 que enim frequenter purgate sunt solito tempore purgationis
pigre efficiuntur grauedinem aliquando in renibus et dolorem
sentiunt cum uultu tristi et oscitatione frequenti et assidua
membrorum extensione aliquando etiam rubore genarum permanente
aut interruptione uariato et rursum florente aliquando etiam
nauseam et fastidium stomacho commoto patiuntur

 prima autem purgatione imminente nouellis que feminis
sepius anno xiu inflatio quoque oritur papillarum et pubis cum
grauedine et pruritu quodam erumpentibus capillis pubertate
surgente

 quibus signis mediocriter purgatas intelligimus  

 mediocriter autem purgatas iudicamus que post fluorem nulla
corporis querela tanguntur officiorum naturalium equitate
seruata quam greci eustantian uocant cum spiratione facili
sine ullo turbore atque uirium uexatione quas uero supradicta
secuntur immodica purgatione iudicamus affectas

 muscio purgatio primis uenire a xiiii anno incipit
aliis prius aliis postea et mammas inflatas habent pondus
supra pectinem cum quadam inflatione sentiunt alie uero que iam
frequenter purgate sunt aduicinante die purgationis constituto
pigre efficiuntur grauedinem in renibus habent aliquando et
dolorem ibi sentiunt et frequentius oscitant et omne corpus
extendunt ruboremque in buccis habent non perseuerantem set
inter aliquas horas se ostendentem et aliquando fastidium
patiuntur et nauseant

 utiliter mulieribus purgatio occurrit si forte futurus est
conceptus nam utiliter preparat locum in quo semen haberi et
conglutinari possit sanitatis autem earum est gloria set cito
eas senescere facit

 set diligentie causa priusquam fluor corporibus irruat
temptanda est consumatio et anno xiii etatis quo possit sponte
atque ante cognitionem ueneriam adduci etenim usu uenerio
depuellationis tempore materia prouocata influens partibus ut in
uiris sic etiam in feminis metuenda cuius nondum animal
ministerium nouerit et propterea duplici nouitate uexetur cum
tensione atque tumore extorta sit igitur parua deambulatio et
equalis et mollis uectatio ac leuia exercitia adhibeantur tunc
corporis defricatio oleo communi plurimo et cotidiana lauatio
animi laxamento ilaritate quesita hinc enim corpora collaxantur
atque improuidas sustinent egestiones nisi forte femina male
fuerit in dolore erudita et propterea plurimum fluida que
corpore quasi friabilis uideatur 

 tunc sepius requies prodesse probatur sicut enim crapula
grauati ac pleni forti motu acti sepe cadunt in egritudines uel
ut grauati capite impleto si plurima uoce exercentur in dolores
ueniunt eius partis non aliter matrix purgationis materia
reflexa motibus exercita labores facit atque querelas assumit
densitate confectas utendum denique est nutrimento succido ac
mediocri atque pessariis oleo feruenti confectis

 in hiis autem que iam sepe purgate sunt permittenda est
consuetudo alie enim consueuerunt requiem alie motum
pertulerunt lauatione quoque contempta et magis prima die
adueniente fluore in hiis uero que iam purgari desinunt etate
uergente curandum ne repentina fiat fluoris deductio deciso
scilicet officio omnis enim repentina mutatio etiam in melius
facta in nouitatis causa corpora contristat quapropter hiis
erit utendum que initio exorte purgationis in puellis ordinauimus
adhibenda ualent enim ea recedens officium aliquantum retinere
que ante ualuerunt prouocare si autem quibusdam plurimus fluor
egeritur aut contra naturam retentus fuerit erit adhibenda
curatio quam de hiis que contra naturam ueniunt ordinabimus

 utrum congrua necne sit feminis purgatio menstrualis  

 purgationem menstrualem noxiam esse mulieribus magis in
delicatis apparet corporibus in fortissimis uero resistente
robore contingit ualidissime sanitatis causa plurimas denique
sine purgatione in uere fortissimas uidemus uiragines et
steriles tunc etiam etate uergente purgatione cessante nichil
incommode sentire econtrario uero plurimas soluti corporis
effectas hausti sanguinis causa uirgines denique que nondum
pugantur nichil sanitati diminutum sentiunt unde purgationem
nichil sanitati conferre set filificio sine quo fieri successio
non potest necessariam esse comprobatur

 utrum salutaris necne sit uirgini uirginitas  

 nos uirgini uirginitatem salutarem necessario comprobamus
siquidem noxius est natura concubitus uidemus enim animalia
prohibita uenere fortiora et magis feminas tunc etiam mulieres
minus morbis affectas et que forte legis causa uel pro dei cultu
interdicto uenerio uixerunt usu et hoc potius si uirgines
permanserunt

 difficilis autem purgatio siue corporum immodica grassities
aliis ascribenda est causis siquidem improba pinguities magis ex
otio atque immobilitate fieri comprobatur multe denique
uirgines in otio constitute etati competenti exercitio
custodite minime deinde conceperunt neque aeris neque locorum
mutationes beneficia percipiendo que sanitatis augmento
conducunt et propterea supradictis uexationibus afficiuntur
hinc denique salutaris uirginitas approbatur ut in uiris sic et
in feminis set naturali atque communi ratione quo genera
permaneant ne mundi spatia deserta ac uacua torperent animalium
successione cessante iniecta uenus qua sibi mixta corpora
crearentur utili uexatione coniuncta

 quousque seruanda est uirginitas  

 tanto tempore uirgines esse debent donec prima purgatione
menstruali superueniente matrix sua cognoscat officia set tempus
prime purgationis circa annum xiu sumit exordium hoc uerum
atque naturale tempus depuellationis natura monstrauit siquidem
usque ad hoc tempus os matricis conductum manet et ipsa nondum
maioribus uasculis corroboratur set tenuibus nec tantum
sanguinis quantum fuerit alimonie uteri necessarium conferre
sufficientibus  ipsum etiam semen in ambitum matricis
ueniens atque coherens perfecto fetu per angustum matricis partus
tempore maturo posse fundi negatur unde magnas molestias ac
pericula pregnantes incurrunt

 que sunt ad concipiendum apte  

 aptas conceptioni feminas ex anno xu usque xl iudicamus quas
neque nimis densi aut soluti corporis esse decet matrix enim
cetero corpori similis conprobatur quo fit ut duritie causa non
facile semen assumat set recursum habeat aut fluida aut
mollis aut debilis minime igitur congelari faciat hinc denique
conuenit humorosam esse matricem neque siccam neque plurimum
feruidam aut econtrario frigidam que ordinabiliter die suo
purgentur limpido scilicet et moderato sanguine ipsa quoque
matrix siue eius orificium promineat ipse quoque femine facile
digerant nec assiduo uentris fluore purgentur sunt etiam recte
ualentes corpore atque animo hylares etenim iuges cruditiones et
inflationes iuges iuste conceptioni resistunt

 quid impediat conceptionem  

 item uentris consuetus fluor despui prouocat semen acceptum
item iracundus animus ac tristis et obstinatus turbato spiritu
conceptionem repellit corpus etiam bona natura desertum et
habitu contrario uitiatum in se semina non accipit retinenda set
suis uitiis interire cogit oppressa

 quid est aptum conceptioni tempus ueneris ineunde  

 aptissimum ueneris ad conceptionem tempus est in declinatione
purgationis subiacente desiderio cohitus cum corpus neque succo
deficiens comprobatur aut ebrietate uel indigestione grauatum
atque uno cibo ac non plurimo nutritum et omni tranquillitate
perspicuum set cessante diximus purgatione siue declinante
siquidem ante ipsam minus aptum uideatur iam grauata matrice
atque sibi displicente imminente materia quo non possit duos
motus inter se contrarios sustinere unum quo congesta materia
careat alterum quo micantem assumat sicut enim stomacus
qualibet materia grauatus opprimentia rehicere querit accepta
propterea supinus in nauseam prouocatur ab accipiendo cibo
conuersus non aliter matrix uicino tempore purgationis omnis
magis deponendi ex materie concursu uenientis quam sumendi ac
retinendi sems seminis uoto mouetur denique in initio
purgationis incongruum similiter iudicamus quia tunc omnia loca
matricis sunt densiora ita circa crescentem purgationem
incongruum dicimus siquidem humectando semen fluidum faciat aut
collapsum delubricari meatu materie exeuntis

 solum igitur aptum tempus conceptionis est purgatione
declinante releuata enim matrix feruorem retinet moderatum et
humectationem modicam rursum semen non potest aderere nisi
asperitate matricis effecta materie lapsu fundo lacessito ut
enim in egrotis dimissionis tempore cibus tenetur acceptus
imminente autem accesione uel in ipsa commoto uomitu effusus
excluditur non aliter semen firmiter teneri perspicitur
purgationis fluore uergente

 addimus preterea appetentiam ueneriam adesse ueram sicut
enim superceptus cibus non digeritur sic semen inuita matrice
receptum minime tenetur uel connaturatur nisi femine sitientes
uenerem sumserint licet enim quedam uiolentia oppresse
conceperint illis tamen delectatio affuit animi celata iudicio

 tempus igitur aptissimum conceptioni probatur quo ueniens
appetentia suis fuerit stimulis agitata set neque corpore
grauato neque succis solitis destituto non est enim sufficiens
sola cupiditas mentis effectus ueneris optinere nisi corporis
quoque aptissima fuerit habitudo primo enim habitu naturali
corpore constituto eius officia similia comparantur contra
naturam uero ebrietate aut indigestione oppressum languentibus
officiis operatur unde conceptionis corripit effectum secundo
adherens semen necessario nutriendum quo sumto sanguine atque
corporis materni spiritu saluatur ebrietate autem et cruditate
exalatio concepta spiritum quoque conturbat quo fiet ut sit
periculosum noxiis nutrimentis seminis fouere substantiam quibus
corrumpi potius quam nutriri uideatur

 quando anime habitudo exortis tradat corporibus formas  

 merito dicendum quod anime habitudo exortis tradat corporibus
formas et propterea faciat conceptionem deprauari sic denique
in concubitu femine uisa simia uultus similes pepererunt hinc
etiam ciprius tirannus ne sui turpitudinem corporis posteris
daret in amplexu uenerio signa pulcherrima uxorem suam coegit
intueri quod adulterato uisu alienas femine sumerent formas
equorum etiam nutritores cum equi equabus causa creandi corpora
commiscentur nobiles pullos equarum uisui opponunt quo
supradicto exemplo tales rapiant per uenerem formas ut igitur
minime portentuosa assequatur natiuitas cum a nimia ebrietate
sauciata labentia patitur uisa que greci fantasmata uocant
decet feminas sobrietate seruata ueneris in gremia conuenire

 hiis ergo ueneris temporibus aptius fiet si ante cibum uenus
fuerit accepta aut semel sumto atque digesto tunc enim sane
nullis obstaculis impedita uenus comprobatur nam si rusticator
priusquam semina iaciat terram preditis primo purgamentis
exercet cur non etiam medicina substituendi hominis causa
successionis semen puris curet corporibus intimare

 utrum salutaris necne sit conceptio  

 sicut flebotomia salutaribus preceptis iungenda non est
licet morbos soluere uideatur sic conceptio licet ea accedente
mulieres a laboribus menstruali purgatione iniectis sepe
liberentur magis adiutorium morbi soluendi quam seruatio
sanitatis estimanda est plurima enim molestia pregnantibus
ingeritur cum non solum grauentur uerum etiam passionem quam
cissam uocant sepius incurrunt de qua sepius suo loco dicemus
tunc etiam intuendum est quod uni animali solitus sufficere
cibus nunc diuiditur uteri nutrimento usurpatus quo non solum
ali uerum augeri possit et propterea sit insufficiens
matrimonie etenim quod fetui conceditur necessario pregnanti
detrahitur quod minime salutare est quod autem marcorem
corporis et debilitatem et precipitem senectutem conceptiones
ingerant manifesta ratione monstratur

 que sunt signa facte conceptionis  

 conceptio est retentio seminis perseuerans in matrice siue
futuri fetus siue fetuum per naturalem causam set retentio
dicta est quia ita conceptio fiat perseuerans autem siquidem
temporaliter sepius teneatur semen atque statim despuatur et
propterea conceptio dici non possit seminis uero siue fetus
siquidem primo tempore quo nondum semini accesserit forma solius
seminis uideatur retentio post uero cum fuerit uterus
informatus non desinat esse retentio siue conceptio set potius
fetus mutatum autem semen atque in augmenta commotum natura
reuocabitur tunc proficiens anima appellatur siquidem cum
inherens refrixerit et durari ceperit anime sumat exhordium nec
iam semen uocatur

 fetus retentionem seu fetuum adieci siquidem gemini uel
plures concipi possunt in matrice non enim in qualibet parte
seminis retentio perseuerans conceptio dici uel esse possit set
ut supradictum est in matrice quo denique tempore in
seminalibus uasculis continetur semen ac iugiter manet neque esse
neque dici conceptio potest per naturalem causam adiectum est
ultimo quia sepius retineri semen uidetur in matrice tardatum
si forte frigore os matricis fuerit clausum similiter etiam
fetus cum forte difficili redditur partu set iste retentiones
conceptiones dici non possunt siquidem non naturali causa set
contrario impedimento fieri uideantur

 quid differt a conceptione sumtio  

 differt autem a conceptione sumtio est enim sumtio exceptio
seminis matricis in fundum conceptio uero post sumtionem
retentio atque conglutinatio quippe cum sumtio solius seminis
esse uideatur conceptio autem etiam fetus aliqui igitur
inconprehensibilem aiunt primo tempore conceptionem aliqui
conprehensibilem quorum quidam signum dixerunt conceptionis
ueneris appetende fastidium cetera denique animalia donec
concipiant insatiabili cupidine in uenerem rapiuntur conceptione
uero acta concubitum non faciunt set non ceteris animalibus
eadem comitantur in omnibus quibus rationem coniunctam esse
uidemus animalia etiam conceptione facta uenerem non negant ut
galline et lepores tunc et mulieres usque ad diem partus
delectatione cohitus agitantur unde predictam oppinionem constat
esse falsissimam nos igitur concurrentibus multis atque in unum
uenientibus discretionem conceptionis ita docemus

 signa conceptionis  

 primo quidem in fine cohitus femine horrore quodam corporis
afficiuntur tunc matricis osculum concluditur seruato molli
atque tenero tactu cum enim frigore atque tumore irruente os
matricis concluditur necessario durities partis consequitur
tunc etiam si muliebris sinus semine fuerit humectatus admodum
paruo aut plurimo liquore magis quam semine deinde sequenti die
purgationis menstrualis decisio aut admodum parua tunc grauatio
clunium conceptionis certa sunt signa surgunt demum mamme
quadam inflatione turgentes leui doloris sensu sequente tunc
stomachus nausea flagitatur et uene pectoris eriguntur atque
liuescunt oculorum concauitas aliquando pallet aut in uultu uel
genarum partibus nigre macule generantur tunc denique plerasque
cissa sequitur et pro modo temporis uterus augmentando
concrescit sumto etiam motu palpitantis fetus

 que sunt secundum ueteres signa masculum uel feminam ferentis
pregnantis  

 ypocrates marem facere dicit eam que boni coloris fuerit
pregnans et dexteram mammam plus habuerit ab alia turgentem
feminam uero illam que cum pallore sinistram mammam supradicto
habuerit modo set hoc falso uidetur oppinatur quod in dextra
parte matricis conceptio facta masculum formet in sinistra
feminam alii masculum signare dixerunt  si uelocius et
exercitius infans mouebatur cum aliis predictis signis ab
ypocrate feminam uero cum tardius et languide se mouere
incipit cum signis similiter ab ypocrate predictis

 quomodo diligende sunt concepto fetu mulieres  

 diligentia pregnantium trina est est enim primi temporis
seruandi fetus causa alia pro mitigandis accidentibus que
pregnantibus irruunt ut cissa alia ultima donec perfectus
exeat fetus et facili partu fundatur quarum nunc nobis prima
est prosequenda oportet igitur conceptu facto nimietatem fugere
omnium rerum maxime circa corporis atque anime motum

 quibus causis despuitur semen  

 despuitur enim plerumque semen mestitudine metu gaudio
repentino uel letitia uel quolibet mentis nouo turbore aut
exercitio uehementi retento spiritu confecto item tussicula
sternutione percussu casu et motis ossibus clunium que greci
scia uocant item pondere saltu dura sessione sumtione
medicaminum acrium seu inflabilium item multa ieiunitate et
cruditate ebrietate uomitu siue fluxu sanguinis per quelibet
loca et laxamento ex rebus feruentibus facto item febris
uehementia aut tremore facto uel adductione membrorum quam
greci spasmon dicunt et communiter omne quod ingerit nimium
motum facere abortiones certe uidemus set horum conuenit que
forte nostre subiacent potestati precauere atque requie
pregnantem custodire uno uel duobus diebus simplicibus unctione
curata quo appetentia cibi consurgat et accepta nutrimenta
digerantur set prohibenda est uentris fricatio ne loci
commotione retentum discutias semen unguenda est oleo spano hoc
est uiride ex oliua confecto

 dandus est cibus nutribilis paruus intermisso lauacro
diebus si poteris uii ad minus necessario tribus uel quattuor
suspecta enim est totius corporis relaxatio que facile poterit
semen quoque consoluere hinc denique alienum non est etiam uinum
prohibere paribus numero diebus quo neque uiolentia neque
percussibiles nutrimentorum in corpore fiant retributiones ut
enim ossium fracture motu carentes atque in otio seruate facile
connaturantur sic et semen matricis set in hiis erit spernendum
ne rursus corpus debilitatum detractione uini et imminutione
ciborum condeficere faciat conceptionem quapropter sensim
repetenda est consuetudo primo miti leuitate intracta tunc
etiam gestatoria sella uel cathedra adhibenda uectio siue
fertorio quod greci difron uocant illa enim que animalium ui
iumentorum conficitur propter nimietatem motus erit recusanda
tunc etiam deambulatio leuis et parua est adhibenda et augenda
per singulos dies cibis ex media qualitate sumtis quam greci
mesen ylen uocant ut pisces minime pingues et uolatilium
carnes tunc olera queque simplicia offerenda fugienda autem
omnia acria ut cepe allia porri et omnia salsamenta uel cibi
nimium dulces facile enim corrumpitur et que fuerint acria
inflant

 uetendus preterea concubitus ne cum toto corpore ipsis magis
partibus ingerat motum que cum requie sunt tolerande matrix
enim inconcussa perceptum continet semen agitata uero inimico
despuit motu lauatione autem balneari utendum calida aeris et
aquarum seruata temperie nec multum tardo nec plurimo sudore
confecto ne friatum corpus uiribus depurgetur utendum etiam
frigida lauatione in eadem mediocritate ne horrore concepti
frigoris corpus afficiatur atque ita post lauacrum nutrimenta
differenda donec se corpus agnoscat totum spiritus digesto
turbore et liquidorum tranquillitate substante tunc primo aqua
potanda secundo uinum paruum

 ne quisquam miretur si aliqua feminarum pretermissis
quibusdam aut omnibus supradictis minime fuerit abhortione
uexata cum illa conceptio quamquam manere uideatur debilem
tamen faciat fetum et incremento et nutrimento difficilem ac
communiter morbidum atque uexabilem tunc etiam uultu turpi atque
animo debili sicut enim edificiorum fundamenta firmo robore
constituta plurimo possunt tempore permanere que uero trepido
atque infirmo facili lapsu atque inpulsu paruo demouentur non
dissimili animalium creatio manet exemplo cum nascendi sumit
exordium et primordiorum firma fundamentis instruitur

 apprehendimus autem desputum semen cum muliebris sinus
humidus fuerit respectus set adhibenda est correctio ne rursum
conceptionis simul occurrat offensio ut primo motus corporis si
quis fuerit deducatur adiuncto animi laxamento si forte
aliqua secularis motio tenuerat mentem et propterea turbor
fuerat ingestus ipse quoque partes cum toto corpore firmande si
debilitas matricis irruerit hec primi temporis conceptionis
diligentia est set quia proficiente utero irruit sepius ut
supra diximus cissa eius ordinem prosequemur

 de cissa muscio  

 cissa est appetitio inconsueti cibi tempore quodam
mulieribus grauidis occurrens cum inequalitate stomachi et
habundantia humoris et nausea apud quosdam ab eo dicta quod
tedium graue mulieribus afferat apud alios uero quod auiditas
mulieri inferatur que quicquid tenuerit fortiter complectitur

 cissa apud ueteres nomen accepit ab anxietate pregnantis que
uteri comitatur augmentum ab aliis a similitudine hedere quam
cissam uocant etenim edera uicina queque suo nexu robora
complectitur sic etiam hec passio desideriis plurimis euagata
pregnantis uota diuersa partitur alii cissam dixerunt a
similitudine auis quam greci cissam latini gaiam uocant etenim
ipsa pennarum uarietate distincta atque uoce multissona esse
perhibetur non aliter hec passio uarias desideriorum ingerit
formas

 quot mensibus cissa occurrat pregnantibus  

 irruit autem sepius pregnantibus quadragesima die atque ita
ad mensem quartum peruenit quibusdam minus aut amplius incipit
aut perseuerat quamquam plerasque usque ad diem partus comitetur
aut omnino non irruat

 unde cissa contingat et quid sequitur cissam  

 contingit autem hec passio ex indigestione ciborum repletis
et ebrietate cum se commiscent

 que sequantur cissam  

 sequitur autem eas que cissam patiuntur nausea fastidium
aliquando omnium aliquando certarum rerum tunc etiam insuetorum
dilectio ut carbonum comedendorum uel pomorum immaturo tempore
messorum tunc saliuarum fluor et displicens sanitas
ructationes acide digestio tarda et ciborum facilis corruptio
quibusdam etiam uomitus nunc per interualla nunc iugiter
perseuerans fluxus et uentris capitis grauedo corporis
hebetudo pallor in uultu mammarum inflatio et uenarum
quibusdam uiridis aliis color similis regio morbo quibusdam
etiam pedes intumescunt et stomachus dolore uexatur

 quomodo sunt agende cissam habentes  

 oportet igitur cum primum hec passio sentitur unius diei
ieiunium adhibere quo stomachus contra naturam motus adhibita
requie reseruetur nec metuendum ut plerique uolunt quod
animalibus duobus minime debet detrahi uictus set quantum
poterit ministrari etenim incongrue datus cibus corrumpitur et
non solum nichil nutrimenti corporibus tradit uerum etiam uexat
et ut perfecta hominum corpora sic etiam eorum semina nouitate
fulgentia facile offensione uexantur hec obseruantes uel nullam
nauseam uel minorem patiuntur

 set hiis que fuerunt consuete uexatione stomachi alia die
unctio corporis adhibenda et cibus dandus est digestibilis ut
oua apala et pultes et aliqua uolantium minus pinguia potum
dabimus aquam nec multum frigidam alia die ante unctionem erunt
linteolis toto corpore defricande donec lenis rubor emergat
tunc post primos dies lauentur frequentius uino mediocri dato
adhibeatur etiam gestatio uectoria item deambulatio exercitium
uocis siue lectionis est autem fortificans stomachum aliqua
particula panis in initio ciborum sumti sic denique releuatis
corporibus cisse molestias depellere poterimus neque diurna
utendo lauatione set alternis diebus adhibita siue interpositis
duobus

 set si plurima stomachi fuerit euersio siue humectatio quam
greci pladon appellant utendum est densabilibus fomentis ori
uentris adhibitis ex oleo uiridi quod latini spanum uocant tunc
etiam rosato mirtino et nardino ex quo euersus stomachus
reuertatur ex hiis denique cirotaria apponenda set si erit
necessaria uehementior constrictio uomitus causa erunt
epithimata adhibenda quorum sunt hec palmule aride infuse et
decocte in uino austero uel in pusca et mala citonia simili modo
concocta singularia uel cum aliquo ex cerotariis predictis

 set si extendere uirtutem uoluerimus admiscemus alumen
liquidum et aridum item aloen masticen rosam crocum et mali
punici corticem ex oleo uiridi omfacion appellato gallam
ypoquistidos succum uel acacie et polentam set si et uirtus
et uomitus perseuerauerit uel ciborum reiectio conuenit
articulos alligare hiis enim densatis stomachi quoque conducitur
habitudo erunt etiam in aqua feruida deponende affigenda etiam
ori uentris cucurbita subiecta plurima per flamma set si
forte aliquis dolor adiungitur constrictiue apponatur uirtutis
cathaplasma calidum tamen quod prosit tactu dolori uirtute
uero solutioni ut est pollinis resolutione pusca confecta et
magis si ex farina ordeacea uel triticea

 de dieta cissam habentium  

 set principaliter prouidenda est ordinatio ciborum que
stomacho sit aptissima digestibilis et que facile non
corrumpatur ut oua apala polenta pultes aride et uolantum non
pinguia et natura carnium sicciora ut attagen perdix
fasianus turdi columbe galline domestice set horum magis
pectora comedenda tunc agrestium carnium lepores capre atque
edorum et mollium porcorum aures ora pedes uenter uulua ex
mari uero similiter firme carnes eligende ut sunt mulli
squille pelorides conchilia item olerum intuba cruda uel
cocta portulaca plantago asparagi siluestres

 de natura citoniorum  

 pomorum mala citonia assata cruda enim tarde digestionis
sunt in aqua etiam cocta uirtutis plurimum perdunt at si farina
circum fuerint clausa assata conseruata uirtute sumunt etiam
facilem digestionem que si quisquam cocta sumere uoluerunt
erunt immissis calamis coquenda aut suspensa ne aqua tangantur
set magis ascensu uaporis coctionem sumant

 danda etiam pira aut sorba uel mespila tunc uue fabriles
hoc est fumo siccate seu impensiles siquidem recentes inflant
hinc denique cuncta que ordinabimus nichil ingerunt grauaminis
omne enim quod fuerit curiose conditum uel uaria suauitate
confectum aut digestionem tardat aut corruptum euomitur

 sed priusquam cibum demus si forte quicquid humoris stomacho
fluxerit non erit prohibendum uomitu prouocato excludere nisi
fuerit enim emissus que cibo dederimus excludit quidam autem
dicunt cissam patientibus neque stipticum neque nimis dulce uinum
dandum set rubeum et bene odoratum quod sit u annorum et
parua sit potio hec patientibus nauseam et uomitum et fluxum
uentris hec est obseruatio in cibo et potu

 poligoni autem herba in aqua cocta potui datur anetum etiam
uel reuponticum ante cibum et post similiter datur balaustia et
citisum et ciminum coma et feniculi semen contusa cum dactilis
cum uino ueteri miscentur et sic cathaplasma imponitur stomachi
dolore uexate releuantur si sorbeant aquam calidam et lente
deambulent et precordia tegant lana molli et munda et fascia
stringant que autem fastidium patiuntur uarios cibos et suaues
sumant et in desiderium cogantur pedum labore et longi itineris
ambulatione que autem consueuit contra naturam carbones aut
terram uel hiis similia comedere supradictos sustineat labores
uel subitaneos motus ad exercendum acros autem manducet cibos
et maxime sinapis ieiunis ministretur ad edendum quibus uero
pedes intumuerunt folia brassice lata pedibus supposita ligentur

 que diligentia est adhibenda pregnantibus ex tempore cisse usque
partum  

 quemadmodum cisse temporibus pregnantes agende sint docuimus
nunc uero transacta cissa quomodo sint gubernande in sequentibus
docemus oportet igitur pro modo uirium uectione leui uario motu
corpus exercere tunc deambulationibus unctionibus etiam et
fricationibus cibis quoque mediocribus quorum digestio neque
grauis neque succo deficiens queque approbetur uino
lauationibus consuetis et animi laxamento cum sufficientibus
sompnis sic enim roborato corpore pregnantes congruam sanitatem
seruant laboremque partus facilius tolerant et ipsi utero materno
roboris proderit tradita fortitudo cum sani nutrimenti
alimoniam percipit

 quomodo septimo mense agende sunt pregnantes  

 septimo autem mense pre omnibus patienter et quiete agende
sunt pregnantes ne nimia gestatione pecus iam perfectum foris
excutiatur siquidem etiam septimo mense nasci possunt neque
ergo exercitius partes ille fricande neque pectoralibus fasciis
stricte constringende sunt laxamento enim indigent ut et lacte
impleri possint et ne ipsa strictura male accipiantur

 quomodo in octauo mense  

 in octauo mense cum omni solicitudine et diligentia
agantur hoc enim mense plurimum grauantur pro qua re omnem
nimiam gestationem uitare debent requiem indicimus cibum
etiam parcius accipiant erit preterea plurima ex parte lauatio
prohibenda uenus autem omnino neganda siquidem matricem cogat
in officium conceptioni contrarium commoueri at si forte uterus
propendens uideatur et propterea grauis fascia erit
sustinendus cuius medium inferius ab umbilico positum pari
circulorum ductu per utraque latera proiecto concursus mutui
causa faciat ligationem tunc inter scapulas atque humeros
ducenda ligatio et predatis uerticulis erit connectenda preterea
uterus cerotario perungendus spano oleo uel mirtino confecto
ut cutis solidetur ne cum parere ceperit tensione ipsa
conatibus rumpatur

 de cura pregnantium in nono mense  

 nono uero mense erit supradicta ligatio detrahenda
superiores uero partes amplius subditis stringende ut
propinquante partu pendens uterus sit adiumento et fetus exitu
celeri deponatur erit denique lauatio frequens adhibenda quo
partes omnes partui preparate laxentur tunc localiter partes
erunt relaxande sessionibus adhibitis que greci encatismata
uocant ex decoctione lini seminis et fenugreci et agrestis malue
confectis atque oleo dulci et calido fomententur et
pessariis que ex adhipibus anserinis et medulla ceruina constant
digito uncto obstetrix orificium matricis leniter aperiat

 utrum medicaminibus conceptionem prohibentibus uel factam
rumpentibus utendum sit uel quomodo  

 inhibens medicamen a corrompenti plurimum differt illud enim
prohibet illud factam detrahit conceptionem ypocrates denique
cum libro quem uocauit cum corruptiua dari medicamina prohibet
libro quem de puerili natura conscripsit discretionis causa
iussit feminas suo saltu naticarum fibras pari plantarum percussu
pultare set de hiis fuit apud ueteres magna certatio alii enim
usum medicaminum corrumpentium prohibentes aiunt nulli debere
dari pregnanti siquidem sit medicine saluare potius quam uexare
nascentiumque profecto natura fuerit nutrienda alii adulteri
conceptus causa aut seruande pulcritudinis uterum rumpere
noluerunt illa uero danda probant que periculum partus
declinant ne parue matricis causa et minus implere uolentis
officium mortis sequatur effectus uel si in ore matricis aliqua
fuerint condilomata procreata uel horum queque similia
impedimento fuerint quibus et nos attestamur set nunc quoniam a
corrumpentibus inhibenda sunt securiora de hiis primo dicemus
quibus enim conuenit corrompere conceptionem illis erit melius
prohibere

 quomodo inhibeatur conceptio  

 oportet igitur feminam illam primo tempora seruare que ueneri
sunt apta conceptionis causa et in ipso concubitu imminente
uirili semine spiritum continere et se ipsam a conceptione
interius subducere et cum surrexerit inclinatam amplius corpus
distendere atque ita sedere dehinc sternutationem prouocare aut
frigidum quicquam bibere adiuuat etiam conceptionem recusandam
oris matricis perunctio ex oleo uetere adhibita siue melle aut
lane mollis quicquam impositum ante concubitus initum uel
frequentibus pessariis constrictiuis uel dempsabilibus usus
uenerios preuenire hiis enim os matricis clausum ante
conceptionis tempus non sinit ad fundum semina peruenire

 denique etiam quedam specialia memoramus alumen liquidum uel
mali punici corticem interiorem aqua coctum et lane illinitum
imponis item gallarum  i mali punici interioris corticis  ii
et in fabe egyptiace magnitudinem formatura apponis set erunt
declinanda que forte fuerint acriora ex hiis enim sepius
ulcerationes fient

 quibusdam uero uidetur semel in mense lasar bibendum in modum
ciceris duobus aque ciatis admixtis aut ex ipso sanguine
purgationis quicquam sumere et uiole semen et mirre obolos
trinos et piperis grana duo cum uino tribus diebus sumere uel
eruce semen obolum unum et sfondili herbe oboli s ex mulso et
aceto bibendum mane cum a uiro mulier surrexerit aiunt preterea
eterno conceptionem prohibere urinam mule uel aquam in qua
operantes fabri igneum sepius extinxerunt ferrum si potui
bibenda detur modo eminarum trium hec inquiunt non solum
prohibere conceptum set etiam factum extinguere secundum nos
autem multarum uexatio sunt primo enim corrumpunt stomachum et
caput inflant inlato consensu

 set conceptione facta primo usque ad xxx diem erunt adhibenda
contraria hiis que ad conceptionem curandam docuimus ut eas
uehementi motu ambulare iubeamus uel animalibus iunctis uectari
oleo dulci atque calido fouere matricem atque toto perungi
corpore defricari etiam forti fricatione magis pubetenus et sub
umbilico ac clunibus tunc etiam cotidiana lauatione nec multum
feruenti aqua uel aere et in ipso lauacro tardius immorari
uinum bibentes atque acriores cibos sumentes sessionibus quoque
adhibitis ex decoctione lini seminis aut fenugreci uel malue
tunc etiam cathaplasmatibus et fomentis olei ueteris solius aut
succo rute admixto aliquando etiam melle aut yri illirica at si
tenax ceperit perseuerare conceptio simplicia cathaplasmata
sunt remouenda adhibitis acrioribus ut ex farina lupini cum
felle taurino uel absinthio et similis uirtutis epithematibus

 set cum neque ita erit semen decussum erit adhibenda
corruptio que abhortionem faciat non equidem facile aut leuibus
impellentibus causis est enim periculosa fetus uexatio et magis
si mulier fuerit compacti corporis et duri et matricis
densissime declinandus denique secundus mensis et quartus
siquidem quedam naturali ratione grauedo et ipsa sanitas
displicens et querela sequatur tunc tristitia et in morbos
facilis lapsus hec enim paris numeri mensibus comitantur
quapropter erit terti mensis tempus eligendum tunc accedente
abstinentia cibi unius diei uel bidui adhibenda flebotomia ac
sanguis plurimus detrahendus sententia ypocratis qui ait
pregnantes flebotomatas discutere

 post flebotomiam uero mulier uehiculo imposita frequenter
moueatur ut uterus conceptionis tempore roboratus rumpatur set
si femina flebotomum metuens aut uiribus debilis fuerit erunt
loca relaxanda sessionibus quas greci encatismata uocant et
lauationibus et pessariis mollitiuis et abstinentia uini et cibi
paruitate tunc etiam uentris solutione et clistere molli
addito pessario corruptiuo quod erit ex plurimis lenius
eligendum horum autem sunt leniora pessaria mirre uiole
seminis lupini amari farine equalia pondera aqua commixta et
contrita in egyptiace fabe modum formata

 item aliud rute folia s  mirre obolos ii tere cum uino
et appone est etiam collirium quod sine periculo faciat
abhorsum uiole mirre cardami absinthii paria pondera aqua
congeruntur post lauacrum apponenda prelaxatis partibus etiam
sessionibus ante factis set si effectus minime fuerit
consecutus rursum supradictis sessionibus antelatis hoc
medicamen iterum apponendum multa preterea alia et ab aliis
conscripta sunt set erunt euitanda que forte fuerint nimis
percutienda

 que sunt signa future discussionis  

 discussuris pregnantibus aquatus humor uel tabosus aut
sanguinolentus per matricem fertur tunc imminet carnis quicquam
informe uel iam pro parte formatum iuxta temporis modum
plerisque autem grauedo atque dolor ossium que greci scia uocant
tunc clunium atque sub umbilico pubetenus et capitis et
oculorum et articulorum omnium stomachi attestante dolore
pungenti et in corpore toto frigidus torpor defectio animi quam
lipotomiam uocant aliquando cum orroribus febres aut singultus
aut neruorum raptus quem greci spasmon uocant uocis amputatio
hiis autem que nullo impulsu uoluntario discutiunt antecedit ut
ypocrates ait mammarum marcor ut deposita inflatione residere
uideantur sine ulla manifesta ratione

 de folliculo atque umbilico  

 est quedam membrana fundo matricis inherens atque
connaturata ex neruis atque uenis et arteriis ac tenui
carne confecta colore purpureo similis folliculo hanc greci
corion uocant in ea parte aspera qua fundo matricis
connectitur in aliis partibus membranosa et tenuis ob certam
causam quam narrabimus in consequenti uocatur etiam hec membrana
regio et uasculum et secunda et preruptio  regio quia
spatio suo infantem teneat cum hiis que secum sunt uel sicut
alii dicunt ab eo quod ex multis rebus constat ut corus a
multitudine congesta appellatur uasculum quia in eo infans
clausus sic uoluitur ut pisa in urna secunda quia prius
effuso in terram fetu illa subsequatur item preruptio quod
prerupta imminente partu liquorem fundat nascentis fetus lapsui
preparatum naturali munere quo facilis exitus fiat nos etiam
folliculum appellamus siue quod intra se fetum claudat siue
quod acceptum contegat ac ministrat spiritum

 ex quot et ex quibus constat umbilicus infantis  

 umbilicus uero infantis constat ex u et duabus uenis et
ex duabus arteriis per quas nutrimentum sanguinis infanti
subministratur quintum autem lucialis dicitur qui infantis
lucium in corium transmittit hoc ergo umbilico infans in matrice
detinetur

 quid est amnion  

 amnion autem est membranum uniuerso corpori infantis
adherens quod frequentius intus aliquando consumitur ut non per
omne corpus inueniatur

 que sunt signa imminentis partus  

 proximus partus significatur si septimo uel nono uel decimo
mense occurrit grauedo uteri sub umbilico pubetenus cum
feruore et dolore clunium et lumborum et ipsius matricis
descensu ad inferiores partes cuius orificium aperitur et
humectatur cum uero iam proximat superiores partes graciliores
fiunt et extenduntur loca super pectinem et inguina et
frequenter desiderium urine nascitur immissoque digito feminino
sinu occurrit rotunditas turgens ad magnitudinem oui humor uero
primo fertur lentus postmodum plurimus et sanguineus at si
forte tumoris causa non imminentis partus fuerit dolor primo
os matricis clausum uidetur tunc et siccum supradictis omnibus
cessantibus signis

 que sunt partui preparanda  

 naturali partu imminente preparantur oleum aque calide
uaporationes spongie molles lana fascie ceruicalia
odoramenta obstetricalis sella lecti duo locus aptus
parituris oleum ad fomentandum aque uaporationes mitigandi
doloris causa spongie ut molli tactu partes attractentur lana
qua feminee partes contegantur fasciole quibus fetus
conuoluatur ceruicalia quibus superponatur fetus sub pedibus
donec secunde quoque detrahantur odoramenta ut puleium mala
citonia et hiis similia quibus admotis pariens reficiatur

 sellam obstetricalem preparamus cui parturiens imponatur
ita ut habeat sub sessu in similitudinem lune foramen
precissum ut illuc cadere infans possit sit autem foramen
ipsum non nimis amplum ne tenues feminas cum ossibus uertebrorum
recipiat nec angustum ne femininum sinum comprimat

 duo lecti sunt preparandi quorum alter mollibus stramentis
post partum reficiendam feminam sumat alter duris straminibus
partui necessarius frequentius enim et iacentes pariunt in
quo iacens femina nullo recessu mollioribus straminibus
adpositis clunibus deferatur et non mutato scemate uenientis
fetus exitus deprauetur cum nullo partes continentur occursu
sit etiam lectus humilis quo obstetrix parturientem contineat
sedens tunc etiam firme locandus ne cum fetus detrahetur
contremiscat sit etiam locus in quo partus egeretur atque post
partum femine requiescunt mediocris paruus enim prefocat magnus
difficile calidus inuenitur sit preterea aer modico temperatus
frigidus enim diuersitate sui parum astringit item feruor
plurimum parturientis uires amputat

 que diligentia parturientibus est adhibenda  

 prohibemus parturientibus deambulationem quia ipsa
infantem prope foris positum reprimit prohibemus lauacrum
quia uires matricis minuit et digestum mulieris corpus infrigdat
similiter cibus qui in feruore datur corrumpit et non nutrit
eam sit etiam pariens nullo uinculo obligata capillos etiam
soluta ad capitis releuationem

 muscio oportet parturientem supinam collocare in lecto
quod durum sit stratum complicatis illi pedibus et apertis
cumque corion in orificio matricis inuenerimus ad magnitudinem
oui ad sellam eam leuamus quod si ita laxa fuerit ut in lecto
parturire debeat ibi pariat si uero sella desit inter fortis
mulieris femora sedere debet ut illic pariat

 dolor qui de feruore est ab eo qui de presenti partu
occurrit differt eo quod de feruore dolor cum clausura et
siccitate in orificio inuenitur ille uero econtra

 sunt autem obstetrici necessarie ministre tres ex quibus
due a dextra et a leua stare debent in quas incumbere possit
parturiens tertia uero a dorso eam teneat ut occurrentibus
doloribus non se in latus inclinet hortantes eam ut fortiter
sustineat ipsa uero pariens suo se spiritu adiuuet et eo
tempore quo dolores aduenerint magis incumbat et quodam proprio
usu honus uentris exponat set tunc obstetrix caueat suo aspectu
pudendorum loca lustrare aut parientis intueri uultum ne pudore
pregnans corpus astringat

 et si in lecto partus effici habet obstetrix uiriliter
cincta modice inferius sedeat ut facillime manus immittat si
uero sedens in sella paritura est obstetrix inferius sedeat in
humiliori sella ut possit ex superioribus partibus facile
infantem adducere immissoque digito circulato ductu os
matricis aperiat atque fibras distendat et si folliculus
minime fuerit ruptus unguento aperiatur aut si sponte hyauerit
ut apertior fiat caueat etiam si apertum fuerit orificium ne
repente cadat fetus et illisione rumpatur et distentione
umbilicum faciat rumpi ex quo patientem fluor sanguinis in
periculum ducat aperto autem sufficienter folliculo post caput
nascentis excluditur sic enim nature recto fertur officio cum
prospero partu descendit et magis si ad inferiora uultum habet
uersum tunc oportet distensione leuiori adiuuare os matricis quo
facilius exeat caput adiuncta cautione ne oppressum graue
concipiat uitium

 set cum caput exierit tunc quoque os matricis distendatur
ne naturali necessitudine clausum faciat nascentem prefocari
hiis enim semper motibus uariatur ut nunc se aperiat nunc
conducat procadentibus etiam humeris erit manibus obstetricis
excipiendus fetus et nec recto ductu euocandus set potius in
obliqua leuiter inclinandus atque miti pulsu ex utraque parte
mouendus illo tempore quando matrix aperit se et procadit
conari oportet quando uero conducitur et sustollitur non
oportet ne aut sanguinis fluxus aut ipsius matricis adductio
emergat set ex lateribus astantes ministre quas supra
memorauimus manibus apertis in deorsum uterum patientis
deducant tenentes exemptorium pannum solo locato quo
substrato manibus fetum accipiat obstetrix

 obtabiliter autem euenit si fetus cum secundis suis
ceciderit si autem secunde retente permanserint iacente
patiente uicinum ponimus fetum quo neque umbilicum tendat neque
ruptionis ingerat periculum si autem sedit mater tunc ceruicali
strato superponendus est fetus et iubenda femina conducto
spiritu secundas excludere sinistra manu obstetricis matrici
iniecta priusquam clausa earum prohibeat casum tunc circa
radices apprehense sensim euocande sunt partes etiam si ad
fundum matricis recesserint et ab ea teneantur non in directum
set leniter et huc illuc adducantur ne et matrix simul cum eis
adducatur

 set si detractio secundarum plurimum forte consumpserit
tempus ne fetus frigore tardo uexetur erit ab umbilico
seperandus sicut in sequentibus docebimus quod si clausum
fuerit orificium ut neque manum admittat neque secunde possint
exire tunc adhibenda est diligentia detractionis earum sicut
de hiis que contra naturam eueniunt secundo docebimus libro ut
succis encimatismis quibus ad feruorem matricis uti solemus
hiis enim relaxatis quicquid remansit cito cadit

 set ad presens inspiciendum ne secundus forte fetus
occurrat quod quidem ita intelligitur si forte uteri perseuerat
inflatio uel dolores illi qui partui comitantur
perseuerauerint aut immisso digito similis rotunditas occurrerit
qualis primo partu fuerit demonstrata uel aliqua parte fetus
procedens fuerit uisus tunc supradicto modo erit obstetricatio
repetenda post partum sufficiens cognoscitur occurrisse
purgatio eo quod primo sanguis uberius fluit secundo
feculentius et minimus nouissime purulentus set de conatu et
tensione frequentius in partu ruptiones occurrunt

 que diligentia est adhibenda mulieribus profecto  

 oportet spongiis aqua tepida expressis ea loca tergere tunc
ne frigore concepto uexetur de cathedra uel duro lecto surgere
parientem et collocari in cubiculo molli calido mediocriter et
obscuro neque iunctis femoribus ne materia labens in exitum
arceatur neque nimis distantibus ne facile frigore partes
penetrentur set modice separatis ut quicquid ex ea foris
exire ceperit non impediatur tunc ad fluorem lapsum
excipiendum spongia mollis siue lana uel latus pannus fibris
imponantur et frequentius commutentur tunc clunes et pubes
usque ad umbilicum munda lana contegantur et si sine
quassatione partus effectus est oleo spano id est uiridi
admixto modico uino ipse partes irrigentur quo matricem uelud
recenti uulnere affectam medela denssemus si uero laboriosus
processit partus oleo dulci et calido ipsa loca calefiant
tunc requies et abstinentia cibi ut in ceteris causis usque ad
tertium diem adhibeatur nisi uires coegerint resumptionem
tertio uero die sessiones adhibende ex aqua calida aut oleo et
tepida et totum corpus oleo perungendum atque ita cibus dandus
paruus et digestibilis ut panis et aqua calida aut pultes et oua
apala et aqua bibenda est enim numquam tutum etiam si
plerisque consuetum uinum sumere cibum uini potione coniuncta
tunc post secundam diatriton lauationem conuenit adhibere et
uinum dari adiuncta cibatione set tunc quoque uinum paruum
dabitur et aquatum et usum omnium sensim permittimus rerum
set quoniam de conatu et tensione frequentius in partu
ruptiones occurrunt post aliquos dies partus cerotaria imponimus
que conficientur cera et oleo roseo spuma argenti et cerusa
et alumine rotundo

 de spargesi  

 spargesis est post partum ad mamillas lactis confluxio cum
tensione et grauedine et dolore et feruore quibus apponere
debemus prius quidem que leniter constringant ut spongias molles
in pusca madefactas uel panem in puscam infusum et cum
dactilis palmarum tritum

 ad stringendum lac  

 si autem lac stringere uolueris alumen uel herbam
policariam et coriandrum uiride et uuam lupinam tritam pane uel
ceroto admixta mamillis impone

 ad feruorem et tumorem mamillarum  

 at si forte partes augmentum fecerint in tumorem ex quo sepe
congelato lacte glebule feruide generantur cathaplasmatibus
laxsatiuis utendum est ut ex pane et aqua et oleo aut melle
admixto diligenter contrito uel lini semine aut pollinibus
tritici aut fenugreci ex aqua mulsa concoctis

 ad pondus mamillarum  

 at si forte mamme pondus ferre non poterint adhibenda
fomenta ex oleo dulci calido prostrata molli limpida lana tunc
etiam spongiis aqua calida expressis partes uaporande uel
decoctione fenugreci radicum malue lini seminis aut hibisci at
si forte purulenta quoque fuerint loca ut in saniem ueniant
erunt diffindenda subtiliter ut in libris cirurgie inuenitur
tunc declinante tumore apponantur cerotaria nisi patiens suo
lacte fetum nutrire uoluerit tunc enim omnibus bonis utendum est
rebus sicut superius

 si autem alia lactauerit mamillis patientis adstringendum
est lac lapidem ignarium bene extritum ceroto admixtum
imponimus et paulatim strictius mammas ipsas fasciamus
fugientes ea que antiquitus apponebant ut aquas salsas cuminum
alumen scissum et ederam que omnia acredine sua feruorem et
tumorem mamillarum duplicant

 ex quibus rebus probatur infans aptus ad nutriendum  

 fetus nutribilis iudicatur primo si ex eo quo conceptus
fuit patiens sine querela sui corporis tempus pura sanitate
transegit secundo prouidendum si congruo tempore partus
occurrit

 quibus mensibus uitales nascuntur  

 magis nono mense uel paulo tardius id est decimo secundo
ordine et septimo raro enim et uix euadunt qui octauo mense
pariuntur

 dehinc firmior significatio nutribilis fetus approbatur si
terre depositus statim dederit uagitum congrua fortitudine uocis
etenim si plurimo tempore cessans nullo fletu aut murmure
mouetur aut interrupto uagitu uelud prohibita uoce per
interualla sonum reddat suspectus uidetur aliquibus causis
obstantibus item conuenit ut sui corporis particulis atque
sensibus paribus reperiatur tunc etiam cauerne patentes nullo
obstaculo impediantur ut nares aures mictualis atque podex
tunc singulos naturales motus neque pigros neque solutos aut
flexu uel extensione difficiles conuenit approbare dehinc
magnitudinem et scemata membrorum et omnibus facilem atque
conuenientem sensum quod sic probare possimus cum eius cutes
digitorum tactu temtamus est enim naturale singulis quibusque
punctionibus uel impressionibus admotis dolorem comitari
corporibus omnia autem supradictis contraria si forte fuerint
consecuta minus aptum nutrimento fetum denuntiant

 de umbilici decisione  

 cum modice infans requieuerit in terra quattuor digitorum
spatio longe a cutibus uentris precidendus est ei umbilicus
acutissimo ferro ut nulla sequatur quassatio nec
superstitioni antiquorum consentiendum est qui lino uel uitro aut
canna acuta aut tenui fragmento panis umbilicum prescindebant
deinde prescisso umbilico sanguinem qui in eo remanserit
coagulatum exsiccabis et lana torta aut licio ligabis ne
subsequente fluxu sanguinis infans periclitetur set eadem hora
qua natus est ex utraque parte ligandus est et sic in medio
prescidendus ne etiam patiens fluxum sanguinis sustineat

 quomodo exspergendus est infans  

 tenuissimo sale uel nitro uel affronitro expergendus est
infans exceptis oculis atque ore siquidem in has partes si
ceciderit ulceratio sequatur ex qua cecitas et prefocatio fiat
set cauendum est ut neque plurimo sale iactato acrimonia eius
mollis adhuc atque imbecillis caro putrescat neque rursum paruo
ne cutis minima dempsitate solidetur quapropter sale melle aut
oleo aut succo ptisane uel fenugreci admixto aspergitur infans
uel illinitur per totum corpus preter predictas partes deinde
cum siccatum fuerit corpus aqua tepida lauetur infans qua
aspergines depellantur atque secundo ipsum adhibendum ut
asperso sale calidioris aque lauatio subsequatur deinde immisso
digito os et nares et aurium cauerne mundentur oculi etiam
infantis foueantur quo grassi humores inherentes detergantur
quia sepe permanendo optundi faciunt infantibus uisum tunc etiam
minimo digito ungue pretermisso diuidatur membrana meconion
appellata que sepe nascentibus in podice cogitur tenuissima ne
statim obstet uentris officio umbilicus uero supradicto modo
ligatus replicetur atque lanis circumdatus uelud in cubili
seruetur

 de infante fasciendo  

 primo membris naturali scemate compositis pro sua
differentia si quid natiuitatis tempore oblico exitu fuerit
deprauatum congrue corrigatur in officium naturale partibus
deductis tunc si forte comprehensum quicquid in corpore
tumuerit cerusa cum aqua contrita erit illinendum uel spuma
argenti tunc ipso fetu blando tactu femoribus obstetricis
imposito pretecto quidem lanis uel pannis ne nudus frigore
uexetur singule partes congrua ligatione stringantur fasciolis
scilicet lane mollis munde non plurimum tritis aliis tribus
aliis quatuor digitis latis laneas diximus propter blandum
materiae tactum siquidem linee fasciole sudoribus humectate
astringuntur molles ne corpora tenera quassentur mundas ut
sine ullo pondere uel odore tetro commendatum teneant fetum ne
sudore perfuso mordicationem faciant minus tritas siquidem noue
graues esse uideantur plurimum uero trite econtrario frigide
aliquando etiam aspere et que omnino discindi possunt neque
horas duplicatas habeant ne impresse seccent neque iniquos
faciant ductus ne premant aut minus contineant trium uel iiii
digitorum latitudine moderatas siquidem alie maioribus membris
alie minoribus conueniunt fasciandis

 tunc primum digitis fasciola imposita ipsi etiam uola
strictius fasciolentur tunc cubiti et brachia impressis secundum
uolam ductibus sensim quo tenera usque ad alarum partes
indulgentius inuoluantur deinde toraci circulatis ductibus et
latioribus fasciolis et equali ductu ligatio apponatur et
strictius secundum mammam in feminis indulgentius uero secundum
clunes hoc enim scematis genus corpora condecorat in feminis
similiter singula crura seperatim sunt fasciolanda si enim
coniuncta nuda fuerint non interiecto panno uel fasciola
colligata ulceratio atque conuitiatio profecto sequitur
mollibus adhuc carnibus atque teneris aut ipsa coniunctione aut
uapore partes accense putredines faciunt generari inuolutiones
autem fasciolarum usque ad summitatem obducende sunt digitorum
set indulgentius in femoribus atque suris strictius uero in
genibus et talis et plantis cauis quo summitates pedum
dilatentur et media conducantur deinde manibus et pedibus
lateribus adiunctis pedes quoque coniungantur atque ut cubitis
et genibus et talis lana mollis interponatur ne impressione
ligationis uel coniunctione partium ulcerentur tunc post
supradictam conuolutionem quam greci sparganosin uocant per
totum preter exteriorem unam excepto etiam capite latiori
fasciola quinque digitorum latitudine totum conuoluimus fetum
duplicato panno prius subiecto siue lana secundum colla caput
uero ipsum panno uel molli lana et munda contegitur

 de fetus locatione quam greci cataclisin uocant  

 locandus est fetus non in aliqua dura uel resistenti
materia ne subiecte partes ulcerentur et indecens capitis forma
succedat set magis in molli atque in tenero mediocriter
stramine ne rursum plurimum cedens mollities uel spinas faciat
deprauari uel colla torqueri iaceat itaque infans ceruicali
subiecto floccis mollibus subinflato strato concauo impositus
quo neque delabi neque in alteram partem uolui possit paulo
superius capite subleuatus operimenta erunt pro temporibus
calidiora siue tritiora stramina procuranda uicissim tamen
frigeranda atque mutanda quo neque frigore neque odore tetro
infantie teneritudo uexetur sit preterea locus mundus nullo
percussibili odore pollutus nec ualde lucidus

 quando et qualis cibus infanti dandus est  

 post perfectam fasciolarum inuolutionem requiescat fetus
omni oblatione nutrimenti priuandus per uiii uel x horas ut
membra eius adhuc plurimo succo ex materno corpore irrigata quasi
quadam digestione supradicti temporis abstinentia prius
probentur tunc primum cibum infans talem accipiat qui et
stomacum et uentrem purget et connutriat ut mel modice coctum
crudum enim ingerit inflationem acrimonia comitante plurimum
uero coctum constringit non purgat uentrem et stomacum oportet
igitur os infantis uel mammam nutricis melle illinire uel mulsam
tepidam distillare et sic postea lac etiam offerre prouisa uel
dilecta nutrice

 cuius lac dandum est fetui  

 maternum enim lac usque ad xx dies est separandum
quia de labore partus et turbore et purgatione malum est et
pingue et indigestibile post partum

 at si forte defuerit aliena que lac prebeat erit primis
diebus tribus solo melle utendum aut mixto lacte caprino tunc
maternum concedendum presuctis mammis ore puerili aut manu sensim
expressis est enim graue nec facile fellatibus exitum prebens
grassitudine sui tardatum et propterea mox natis infantibus
teneritudine gingiuarum obstante minime rapi posse perspicitur

 si uero multis concurrentibus copia fuerit diligende
nutricis eam profecto que melior fuerit comprobamus non ut
supradictum est mater eiusdem infantis uisi forte ea
concurrerint que in aliis nutricibus bona laudantur est enim pre
ceteris melius materno lacte nutriri infantem siquidem maior
est diligentia matri in suos fetus et eadem nutrimenti natura ut
quo alebatur in utero eodem lactis nutriatur succo set quia
mulier suum fetum nutriens perfecte deficere conprobatur ac
precipiti senectute marcescere et cum forte grauida uno ex ore
eundem duobus animalibus diuidat cibum et propterea de corpore
proprio succum mater perdere uideatur melius est matri sue
resumptionis causa fetum dimittere ut naturali soluta uinculo
nec nutriendi sustineat curas et secundo uel tertio sit
filificio parata unde infans fortior et habilior fiet cum ex
alia genitus ab alia fuerit pernutritus set si forte nutrix aut
conceptu pregnata aut morbo fuerit quolibet impedita solidus
erit dandus cibus

 de nutrice eligenda  

 eligenda est nutrix neque intra annos xx constituta neque
maior xl siquidem nouelle femine nutriendi fetus sunt imperite
tunc et neggligentes rursum seniores debilitate corporis aquosi
sunt lactis mediis autem etatibus omnia naturalia uigent
officia decet autem nutrices bis uel ter generasse siquidem
semel enixe nutriendi fetus sunt ignare nec in eo exercite in
puerili etate constitute nec forma corporis plene et densitate
mammarum hyspide et rursum multum frequenti partu effecte cum
nutritione exercite tenuissimi lactis ac minus uigentis
comprobantur nullo et morbo sit nutrix infecta siquidem ex
sanis corporibus sanum atque nutribile ex morbidis morbidum lac
ferri uideatur sit habili corpore id est succo plena atque
fortis que primo tale necessario prebeat nutrimentum tunc etiam
nocturno ministerio non facile fatigetur est etiam bone
magnitudinis corpus diligendum siquidem nutribilius ceteris
uideatur sit latum pectus nutrici in hiis enim maiora sunt
uascula que materiam mammis infundant et lactis copiam faciant

 que mamma sit probabilis  

 mediocres autem mammas probamus siquidem parue exigui
lactis esse uideantur rursum nimis turgide plurimo redundant
adeo ut expleto fetu largiore nutrimento quicquid in uasculis
remansserit non sit reposcere iucundum uel purum uel recens set
quodammodo corruptum uel inueteratum nisi omne fuerit emulctum
ab aliis infantibus uel communiter quibuscumque animalibus quo
etiam nutrix releuetur maiores preterea mamme grauant irruendo
lactantes uel ut plurimi opinantur paruo sepius manant lacte
cum in augmenta carnis earundem mammarum quod usurpant
transseat et non habundantie liquoris seruiat molles etiam
mamme probantur siquidem dense atque dure parum faciunt lactis
rugose uel pannose lac faciunt aquatum item glomerosis
congestionibus suspense lac habent grassum atque inequale
papillas autem neque magnas neque paruas probamus siquidem
maiores materiam premant et transuorationem adiuuari lingua non
sinant item parue apprehensione difficili laborem sumentibus
faciunt cum inani adductione fellantes oris ulcerationem
incurrunt item neque nimis dense sint cauerne lac sudantes ne
de uiarum angustia non facile nisi expresse lac emittant et
labor suggentibus iungatur neque maiores et plurime et fistulose
cauerne siquidem coaceruatim fundendo turbent accipientem

 pudicam etiam nutricem querimus quo se ab usu uenereo
abstineat atque ebrietate uel libidine aut qualibet illecebri
dulcedine etenim in uenerem ruentes non solum ab infantis
dilectu deprauate neggligentes raptu quodam iocunditatis
amatorie uerum etiam corrumpi lactis nutrimenta conficiunt aut
minuunt quantitatem aut omnino extingunt commoto matricis
officio in solitam purgationem atque conceptum item ebrietate
lac nutricis corrumpitur secundo nutrix sompno graui oppressa
neggligit lectum deserit aut sui corporis ruina in periculum
ducit prefocatione illata preterea uini qualitas lacti miscetur
unde sepius triti atque grauati pressura uel tremuli et raptu
corporis agitati fetus efficiuntur siue appoplectici

 oportet etiam nutricem esse conpatientem quo ministerium
impigro compleat dilectu et sine ullo murmure alique enim ita
officii sui curam infantibus debitam neggligunt ut neque
plurimum uagientes aliqua prouidentia releuare festinent neque
scema aliquod iacentibus commutare quod est etiam perfectis
corporibus utile preterea nutrix non sit iracunda siquidem
simulantur nutriti sepe nutricibus et propterea animosi ex
iracundis mites uero ex mitibus educentur item plurime furore
commote uagientem fetum mitigare non ualentes suis manibus
prohicerunt et auerse periculis infantem deiectum dimiserunt
huiusmodi autem non approbamus de cetero munda sit nutrix quo
neque odore tetro fasciole pollute infantis stomacum resupinent
atque in uomitum prouocent uel uigilias ingerant tunc etiam
cutis ulcerationes efficiant et quod sepius curandum est

 sit etiam nutricis lac secundi uel tertii mensis post partum
transacti etenim plurimum recens ut supradiximus grassum et
digestioni difficile comprobatur item ueteratum minus nutribile
ac tenue oportet propter totam ac felicem diligentiam nutriendi
plurimas prouidere nutrices est enim sollicitum uni credere
nutriendum qua consuetus auerti minime ad aliam possit

 de probanda lacte  

 lac probabile iudicamus primo quod ex nutrice uenerit
supradictis rationibus comprobata secundo cum fetum suum siue
alienum quem dudum nutriuit habilem uidimus nec tamen credendum
est lac non esse probabile licet corpus infantis non uideatur
habile potest enim quamquam bono lacte nutritus morbis
obstantibus fetus impediri et ob hoc minime corporis robur
accipere etenim perfecta corpora morbo tentata tenuantur
quamuis bonis cibis nutrita

 tertio ex hiis que lac comitantur probatio facienda est ut
colore odore substantia firmitate qualitate gustus temporis
mutatione colore mediocriter album liuens enim uel pallidum
corruptum probatur gipseum grassum et corruptioni difficile est
fuluum uero indigestibile omnino odore bono et suaui neque
ponderoso neque brumoso aut acido substantie lene equale et
se continens si enim quasdam uersiculas aut rubras siue carnosas
fecerit indigestibile est firmitate ut sit mediocriter
congelatum etenim fluidum tenue et aquatum minus nutrit et
uentrem commouet in fluorem grassum uero indigestibile est
qualitate gustus cum dulce et suaue fuerit lac etenim acre aut
ignitum aut salsum aut asperum omnino graue perspicitur item
temporis mutatione lactis probatio sumenda est siquidem sit
bonum quod non celeriter in agorem uenerit depositum id est quod
non sit spumosum set distillatum neque cito neque tardius
decurrat

 qua uita agende sunt nutrices  

 conuenit nutrices otium fugere atque immobilitatem corporis
declinare hinc enim lac grassum et digestioni difficile
generatur quare exercitio utantur non graui neque rursum
motione uehementi sunt enim hec feminis admodum laboriosa et
que materiam corpori nutricis faciant uindicare non lactis
nutrimento seruire mediocria ergo exercitia sunt nutricibus
probabilia denique cum primum fuerint experrecte prius uentrem
digerant quo egesto ad deambulationem se moueant atque iunctis
animalibus uectentur omnibus membris corporis agitande plus
tamen et pectore siquidem illic nutrimenta ferantur ludant
igitur cum pila uel molant uel panem conficiant aut thorum
sternant aut aquam portent et si qua uncato corpore geruntur
sic enim plurimum lactis mammis pendentibus influit denique
conuenit has cingulo liberas permanere ne oppressione
fasciolarum lactis copia refferiatur sic commote beneficium
accipiunt set post exercitium perungantur tantum non et
lauentur plurimis diebus lauatio enim aquatum lac efficit per
interualla tamen non solum calide set etiam frigide post calidas
erunt adhibende lauationes

 cibi uero fugiendi sunt minus nutribiles et malos succos
efficientes specialiter autem acrimonia ut porri sectiui
allia cepe salsamenta legumina radices usuales quibus
omnibus agrimonia lacti iungitur item olerum plurima commestio
siquidem minus nutriant item caro ouina bubulina et magis
assata est enim stomachi uexabilis et digestioni tarda et malos
generant succos ad creandum lac minime succulenta sumantur
igitur panis mundus triticeus fermentatus oua pultes cerebrum
turdi columbarum pulli siue domestici piscium mulli
communiter suaues et stomacho faciles item nouellorum carnes
fugienda tamen omnia que multa fuerint suauitate condulta sunt
enim grauantia et cum inductione blanda suauificant gustum et
digestionem tardam faciunt ex qua lac infectum ceteris interius
partibus conuitiatur denique etiam immoderatione ciborum
indigestio consequitur sumendus est igitur cibus quantus facile
digeritur quippe cum ob diligentiam fetus sepe nutrices uigilare
contingat

 oportet eas discrete alimoniam accipere ita pridie quam in
lac datura est in primis ui diebus cum lactare incipit
cibos accipiat sorbiles ut pulticulam uel offas panis ex aqua
et aquam bibat ne solidum lac per angustias gutturis mox nati
infantis cum difficultate descendat et sicut paruuli
accedentibus diebus et mensibus solidantur sic etiam solidum
cibum paulatim accipiat scilicet post septimum diem pisces
aut suum nouellorum cerebrum post secundam uel tertiam
ebdomadam teneras aues atque ita corpore infantis augmentato
maiorum uolatilium erunt apta pulmenta tunc etiam caro leporis
capre agni atque suis etenim ex materia robusta nutribilius
lac subrogatur secundo erit uariis utendum cibis quo infans
uarietatis consuetudinem sumat et uiribus augeatur referuntur
enim qualitates ciborum quodam naturali silentio ad substantiam
lactis

 potanda est aqua usque ad diem xl non minus tunc conditum
agrestius inomel appellatum uno uel duobus diebus bibat atque
ita fortificato infante sumta corporis densitate et cum robore
bono colore dabimus uinum album splendens mediocriter
austerum non uetus aut plurimum recens set primo semel tunc
interpositis duobus diebus non semel tantum set etiam secundo ad
ultimum uero sufficienter siti satiande sic enim inuexabili
regula uini concretum lac aptissimum fiet nutrimentis infantie
cum primis temporibus nulla uini uirtute uexatur

 set ait quisquam cur infans male accipit uinum in initio
quod nutrix bibit quod tenerior ante partum adhuc in utero
matrem bibentem tot mensibus non male accepit set respondemus
quod matri connaturatus eius uiribus regebatur ut ramus arboris
in robore constitutus flatus sustinet uehementes et crebris
incursibus agitatus non frangitur set alimoniam sumit
separatus autem ab arbore sua siue in alia insertus siue sua
substantia terre commissus paruo uentorum inpulsu funditus
euertitur non aliter infans

 quid agendum sit lacte extincto aut corrupto uel concrassato  

 minuto lacte uel extincto uel corrupto aut extenuato ultra
modum uel concrassato erit melius aliam adhibere nutricem que
si forte non reperitur erit eadem que fuerat retinenda adhibita
regula uite ad corrigendas causas ne fetus necessario cadat in
morbos extincto igitur lacte prouidendum est utrum uteri ex
parte morbo contigerit siue alius cuiuscumque loci uel ex toto
corpore nutricis cum nutrimento desertum tenuatur an uero natura
minuatur ut non ualuerit subrogare quantum alendo fetui
sufficiat si igitur quicquam morbi nutrici irruerit cum ratione
congrua erit passio destruenda qua exclusa obstacula quoque
naturalis soluentur officii que si nulla ex passione uenerint
erit necessario exercitium adhibendum quo sensim corpus nutricis
relaxetur ut deambulatio suis uel alienis manibus fricatio
uocis exercitia lauacrum cibi succulenti per quos animi
hylaritas prouocetur factio iocularis tunc superiores partes
corporis agitande ex hiis enim totum corpus nutrimento ammonitum
reformatur mamme quoque lacte crescente conualescunt

 at si contrario ualido nutrimento plurimum lactis
influxerit fortius exercitentur ut lac minuatur si uero lac
congrassatum fuerit cibos minus nutribiles nec aridos accipiant
cotidie lauentur aquam bibant salsos cibos non accipiant
quia lac corrumpunt et uires infantis minuunt

 si uero lac aquatum habent rarius lauent uinum
frequenter bibant cibos accipiant solidos et nutrientes ut
pultes oua uel elixa uel frixa carnem porcinam uel caprinam

 si uero corruptum fuerit quod sepius ex cruditate uel
uenerio concubitu contingit succos bonos in cibo accipiant
et ad salutarem uite ordinem reuocentur ut etiam lac bonum
esse incipiat

 de lauatione et fricatione infantium  

 semel in die lauandus est infans nocte uero numquam
neque ter neque bis nisi forte coegerit necessitas corporis
aliqua ex parte polluti aut ulceratio cutis frequens enim
lauacrum debilem facit fetum et delicatum et facile frigescentem
et morbis accipiendis aptissimum capitis etiam specialem ingerit
uexationem

 locus in quo infans lauatur sit mediocriter calidus ac luce
moderata lustratus tunc obstetrix sedens genibus iunctis in
femoribus suis misso linteo infantem accipiat et sublatis
fasciis oleo tepido ungat deinde sinistra manu sua sub ascella
infantis dextram teneat ita ut pectus eius cubito lauantis
incumbat tunc in aqua calida temperata infans leniter
depositus fomentetur primo deorsum deinde supinus conuersus
ita ut femorum coniunctio atque interiectio naticarum secundum
podicem et ruge que in collo sunt et ascelle et inguina
detergantur predicte enim partes facile sordibus inficiuntur
tunc aqua limpida siue oleo tincto demonstratorio ori infantis
immisso saliue eius extergantur et sensim gingiue lingua et
buccarum compagines que greci calina uocant infricentur
adhibita etiam leui fricatione sub umbilico pubetenus ob
admonitionem urine reddende tunc post aliquos dies in aqua
tepida post calidam deponatur ut frigidam lauationem consuescat
ex qua densatus minime frigoris iniurias accipiat

 post lauationem quoque apprehensis talis dimisso capite
suspendatur ut spine nodi distantiam sumant ex quo facile
inflectantur et nerui resoluantur tunc primo in dentes positus
deinde supinus super femora lauantis panno uel linteo prestito
linteamine detergatur ita ut aliquando sigillatim ungantur
manus deinde totum corpus ungatur et extendatur et curuetur
similiter pedes et singule corporis partes ita ut latenter
formas suas singula queque accipiant et que concaua esse
debent premantur que uero gracilia constringantur que extensa
adducantur

 oculi etiam pollicibus fricentur nec tamen cotidie ne
lippitudo ex frequenti fricatione consequatur uulneratis
aliquando membranulis tunicarum caput etiam fiat rotundum
patelle in genibus moueantur deinde omne corpus suspendatur et
deponatur ut uniuerse partes officiis suis restaurentur

 cur oculi infantis oleo ungantur  

 ideo etiam oculi infantis oleo irrigantur ut tunice
quibus stant molliantur et extergantur ut integre uideant

 post figmentum uero singularium partium rursus fasciolis
inuoluendus est fetus oleo paruo perunctus

 cur nares et aures infantis post balneum siccantur  

 siccande autem sunt aurium cauerne atque narium ne humor
permanens teneris adhuc naturalibus cauernis officiat

 tunc paruo spatio intermisso quo lauationis turbatio
digeratur fetui mamme admoueantur nutrimentum enim mox adlatum
noxium est nam et ipsa mamma si non digesserit balneum et si
lac dederit male infantem accipit melius ergo est ut balneum
digerat et mammis prius exsiccatis infantem applicet

 quomodo uel quando lactandus sit infans  

 nutrix sedens pectori suo fetum admoueat paruo supinum et
aliquantulum in latus positum et ad utramque mamillam conuertat
ut modo dextram manum modo sinistram infans habens liberam de
ambabus mammis accipiat deinde mamillam labiis infantis nutrii
admoueat que priusquam a puero suggatur mitibus digitis
exprimatur ut admonita surgat appetentia reuocandi lactis labor
minuatur infanti tunc paruo spatio temporis interiecto post
sumtionem lactis dimittatur fetus in cubili cuius oculi molli
uelamento contegantur ne quid irruens teneris adhuc palpebris
ingerat uitium quippe cum plurima queque lux splendore nimio
sepe torqueat uisum et strabos faciat fetus condormire autem
nutrici prohibetur infans primo magis tempore ne improuiso uel
sompno soluta sursum leuando premat infantiam tunc facilis
prefocatio sequatur aut alicuius membri contortio uel fractura
siue contusio quapropter lectum quo nutrix cubauerit cunabulis
adiungatur quo uicinum prebeat fetum et omni ruine periculo
securum

 set ne inmoderata lactis sumtio morbos ingerat opprimendo
nondum cum digestis prioribus noua superuenerint que necessario
antecedentia corrumpunt rursum quia semel sufficiens minime
capiat infans nutrimentum etenim lac natura satiabile facile
infantis implet uotum priusquam nutrimento sufficiens fuerit
acceptum et infantis debilitas diuturno ac iugi raptu fellare
non potest non est terminandus modus dandi lactis set
frequentius cum infans uelle uidebitur statim lac accipiat non
tamen ante lauacrum uel in ipso lauacro ne neruositate uitiata
epilempsia uel appoplexia sequatur set horum omnium
periculosius est si prohibendi fletus causa papilla fuerit in ore
dormientis relicta oppressis enim naribus et obtusis faucibus
uel grauatis et sponte fluente sepius lacte fetus prefocatio
sequetur

 set neque ad compescendum fletum semper erit lac offerendum
primo etenim congrui sunt etiam uagitus ob naturale exercitium
ad fortificandum spiritum et organa spiramentorum atque faucium
spatia dilatanda fit etiam redibitio facilis nutrimentis cum
digestione perfecta quodam exercitio sumta corpori propriantur
set non diu neggligendi sunt uagitus infantium primo ne oculis
officiatur tunc adiuncto gemitu lapsum faciunt intestinorum
unde ramices oriuntur tunc etiam sepe non defectu nutrimenti
infantes uagiunt uerum etiam pro strictura fasciolarum uel cum
forte neglecta positione locantur aut mordicatione suarum
egestionum urine scilicet uel stercoris lascessiti aut
minimorum animalium punctionibus inquietati aut plurimo cibo
grauati uel frigore torpidi aut estu soluti aut impossibilitate
digerendi uentris cum duris purgamentis intestina premuntur uel
cum forte corpus aliquo uel displicet incommodo aut quoque
irruente morbo que singula quantum res patiuntur erunt suis
significationibus intuenda quo congrua sibi correctione
depellantur

 intelligimus igitur fetum fasciolis oppressum aut non
naturali positione locatum cum liuidas uidemus summitates
articulorum quod autem mordicatione aut punctione uexsetur
intelligimus cum repentina exclamauerit uoce neque prauo scemate
iacens neque fasciolis oppressus plurimo autem nutrimento
grauatum cognoscimus uagientem cum anxietate iactatur sepe etiam
cum eius precordia extantia uidemus querentes quotiens
aliquantum lactis acceperit rigentem uero intelligimus cum denso
uidemus corpore conducto stupentem aliquando etiam liuidum
membris que forte nuda tunc etiam si frigidus fuerit mansionis
locus item estuantem cognoscimus ex aeris qualitate tam loci
quam temporis et corporis rubore et plurimis tegminibus
oppressum uel inuolutum quod autem duris purgamentis opprimatur
uel difficili egestione cum extento atque conducto corpore
uagitu uomitante iactatur item displicenti corpore uagientem
quod greci disarestesim uocant uel aliquo morbo temtatum cum
conducto uultu oblatam recusauerit mammam nulla ex predictis
causa pulsante item ex appetentia nutrimenti inquietum dicimus
infantem cum nullis excitantibus labia commouerit ore sepius
hiscente et magis si inmisso utero digito adfecerit ut
admonitus tactu uelati mammam lambere uideatur item
consideratione sumtionis hec perspicere poterimus prouidentes
quantum solebat accipere uel quanto tempore intermisso reposcere
si enim solito minus sumserit aut temporis fuerit porrectius
spatium hac ex re uagitum facile comprobamus maxime si
precordia quoque non fuerint subinflata necessario mammam
preberi permittimus siquidem nutrimento defectus infans uagire
noscatur

 cauendum tamen ne sumto lacte infans moueatur plenis
profecto uisceribus etenim si perfecta corpora sumto commota
cibo corrupta digestione uexantur quanto grauius tenera
incommodantur non igitur nutrimento sumto statim infantes
moueantur set ante cibum id fiat uel perfecta digestione et
pro modo habitudinis uel uirium

 de casu umbilici  

 post triduo uel quatriduo uel amplius inarcente umbilico
uel cadente uulnus quod remanet puluere plumbi usti bene
curatur concauitas uero umbilici formatur si frustrum plumbi
simile denario apponatur quod eum pondere suo concauum faciat

 quomodo uel quando fasciole sunt soluende  

 fasciolarum nexibus infantes liberandos aliqui quadragesima
die dixerunt alii sexagesima alii ultra supradictos dies spatia
tetenderunt nec sine numero posuerunt nos uero utilem diximus
esse moram donec infans coagularetur et solidetur et nullus
fuerit conuersionis partium metus quem si citius soluerimus
eueniunt ei languores nisi sano corpore sit natus tunc etiam
melioribus corporibus acceleranda est solutio tardius uero
debiliora soluuntur et nondum semel omnes fasciole soluantur
set per partes paulatim omnis enim repentina in contrarium
mutatio corpora nouitate perturbat quapropter erit primo manus
dextra soluenda siquidem retenta sinistre antecedente
libertate debilior fiat cum tardius exercetur et propterea
sinistri fiant infantes tunc post aliquot dies soluatur
sinistra similiter et pedes

 quomodo locandus est infans ut sedeat  

 cum bene coagulauerit et ad sedendum frequentius se
erexerit stramentis in girum contegatur ne repentina aut tarda
sessione uexetur hinc enim sepe spine conflexio infantes
gibbosos facit cum nondum fortia corpora motui uoluntario
creduntur hinc denique cum surgere atque stare uel iter tendere
properant fetus crura deprauant cum autem infans profectu
temporis anno uidelicet completo serpere manibus aut etiam
stare ceperit erit primo erigendus parieti incumbens et
accedente profectu relinquendus atque ita paulatim ad sellas
que in pedibus rotas habent exponendus ut lapsu earum assuesscat
gressum facere et ambulare

 de nutrimento fetus  

 donec conspectum corporis solidatum habet infantia solo
nutrimento lactis est alenda angustis enim uiis tutum non erit
solida nutrimenta temtare que tardo motu per uiarum tenuem
densitatem pergendo non facile singulis partibus misceantur set
cum nascio dentium imminet aut erumpit solidorum masticationem
promittens tunc solidus cibus recte sumit exordium atque iam
ter uel quater senis transactis mensibus paulatim desuescere
sumtionem lactis facimus fetum atque omnino de usu decidimus

 quomodo uel quando lacte deducendus est infans  

 ne tristis alterius nutrimenti consuetudo fiat infanti
paulatim prima recedunt et secunda succedunt et non repente
lactis meatus extinguitur set defectu marcido conquiescit
lactentis prouocatione cessante etenim amaris quibusdam siue
odiosis aut pederosis inlinimentis papillas fedare et fetum
repentino tempore atque decisso abstinere noxium est est autem
sanum detrahendi lactis uernum tempus est enim aeris moderatio
salutaris noxium uero autumpni tunc enim aeris liquiditas omnia
corpora facile morbis inclinat et est admodum consuetudinis
mutatio precauenda habet enim quiddam nouitas incommodi quod si
lacte deductus in morbos ceciderit fetus erit rursum ad priscam
consuetudinem reuocandus ut mammarum nutrimentum accipiat et
recedente morbo ac resumto corpore deducto lacte rursum ad
solidos redeat

 quis cibus dandus sit primus infanti  

 dandus autem est cibus primus infanti panis assus hoc est
mice in mulsa uel in condito aut in lacte infuse aut succus
alice aut pultes tritici potum uero damus aliquando uinum
aliquando aquam aliquotiens per uasculum uitreum ad
similitudinem papille formatum et pertusum

 de natione dentium  

 septimo mense emergentibus dentibus gingiue tument sepe
feruent maxille nerui qui sunt in ceruice dolent quapropter
hiis imminentibus nichil infanti dandum est quod masticatione
indigeat contuse enim gingiue conuersione cibi faucibus
intumescunt et concallate difficile faciunt dentium eruptionem
ut igitur dentes sine dolore exeant a quinto mense oleo dulci
et adhipe gallinaceo recenti uel leporum cerebro gingiue infantis
frequenter fricentur ut autem diligentius gingiue laxentur
dandum est pingue quicquam natura manu retentum atque non paruum
quod suggere potius quam transuorare ualeat fetus et materia
molli gingiuas exerceat non indicenti tenuet usu in ipsa uero
dentium eruptione magis apparente supradictus deducendus est
usus prohibenda etiam butiri contagia et acria queque
inlinamenta prouocantur enim tumentia mordicatione pulsata
dampnanda etiam tanquam noxia scalpello quesita gingiuarum
diuisura hinc enim consensus in tumore sequentur set adhibende
sunt molles lane atque limpide et contegenda colla atque caput et
buccarum compagines quod si forte tumor perseuerauerit
adhibentur cathaplasmata pollinis fenugreci et spongiarum
uaporatio aqua calida expressarum nouissime uero melle
mediocriter cocto gingiue sunt liniende tunc si magnus fuerit in
tumore consensus lauatio et plurima cibatio prohibeatur paruo
enim nutriendi sunt in feruore constituti et aqua potandi ipsa
nutricis manu expressa papilla labor sumendi fetui imminuendus
est

 de tumore faucium  

 tumentibus faucibus instillamus mulsum et succum ptisane et
cetera relaxatiua que ori et lingue ulcerationi leuissima
sunt

 que si ulceratio tenuis ac summotenus in oris spatio esse
perspiciatur et aliquando serpens per uicina atque altius
penetrans facit scaram quam nos putredinem dicimus omne os melle
illinimus at si maior fuerit scara cum arida siccitate et
tumore laxatiua cathaplasmata erunt adhibenda si uero
habundantia humorum increuerit constrictiuis utimur id est
corium mali granati et lenticulam simul trita cum melle
imponimus ulcera uero interius posita mitigamus rosarum
flore siccatis aliquantulum humoribus bibendum damus diamoron
et diacodion et succum plantaginis cum melle decoctum

 pruritibus uero corporis utile est uaporatio feruentior et
unctio moderata paruo frustro cere oleo resoluto quo grassius
fiat et tardius corporibus immoretur

 de scatebris cutis  

 scatebris atque pustulis et humoribus ad superficiem cutis
erumpentibus ulceratione illata aquam salsam siue urinam
prohibemus adhibeatur autem feruens lauatio ex decoctione
rosarum siue lenticule aut si maiora poposcerit causa ut
uehementius sit reprimenda adhibeatur decoctio mirti lentisci
rubei uel mali punici corticis uel plantaginis sunt etiam
cathaplasmata apponenda ut pulentum uetus admixta herba
semperuiua uel rosa uiridi siue arida decocta cum melliloto aut
palmula aut ex argenti spuma uel cerusa et alumine cum aceto et
oleo mirtino uel roseo confectis medicaminibus illinenda

 set cessante humore atque fluore plurimo sanierum si ulcera
tumere uiderimus aqua et oleo feruenti adhibenda est lauatio
aut lini seminis decoctione siue fenugreci aut agrestis malue
radicum ipsa quoque ulcera ouorum alboribus illinenda sunt tunc
ceroto tumore soluto si fuerint ulcera sordida decocto
mediocriter melle sunt illinienda quo acrimonia et mordacitate
deposita medeatur tunc etiam lenticula cum melle set non
conuenit lenticulam decorticatam coquere quo careat cortice
admodum constrictiuo tunc purgatis ulceribus spuma argenti trita
atque cerusa replemus concaua et coequata in cicatricem ducimus
confectionibus que in libro medicaminum inueniuntur

 de rugitu faucium  

 rugiente infante humoris tenacissimi congesti causa conuenit
aque mulse humorum grassitudinem tenuare distillatione
frequenti cum nondum despuere ualet ei lingua nostro digito
deprimenda tunc enim commoto uomitu facile transuorata
rehiciuntur

 tussiente uero infante nucleis et amigdalis usque ad nidorem
pruna tostatis utimur et semine lini et succo liquiritie et
dragaganto et electuariis acria prohibentes illis enim
tussicula prouocatur

 de siriasi  

 irruente siriasi quam demetrius incendiosam febrem esse
confirmat alii uero tumorem cerebri atque membranarum ex quo
medii capitis quod greci bregma uocant et oculorum cauitas
sequitur cum pallore et corporis siccitate attestante fastidio
erunt omnia que tumori conueniunt adhibenda

 de fluore uentris  

 infans cum fluore uentris afficitur prohibenda est lauatio
atque gestatio et omnes motus quos dudum adhibendos diximus
apponantur autem epithimata constrictiua et per clisterem oticum
unus ciatus succi arnoglosse herbe inhiciatur uel similium
uirtutum succorum et quicquid etiam perfectis corporibus ista
passione affectis adhibetur set si adhuc lactans fuerit fetus
ut nutrimento mammarum alimoniam sumere uideatur dabitur nutrici
regula uite congrua fetui patienti cui primo prohibetur
lauatio tunc uini sumtio cibos autem constrictiuos sumat
comitatur enim qualitas eorum succis quibus infans nutritus
altricis sue corpori consentiat ut enim sues femine comesto
lolio lactantes fetus ebrietate saucios reddunt ipse uero nichil
incommodi sentiunt non aliter constrictiuo cibo nutrite
alitrices suo lacte fetus extingunt denique si econtrario
difficultate uentris affectus egestionis obstaculo infans fuerit
diutius impeditus nutrix erit laxatiuis alenda uirtutibus et
pulmentis quibus alui facilitas reparetur

 postremo generaliter est docendum quod infantes quam diu
lacte nutriuntur tam diu morbo temtati passionibus congruis
alendi sunt nutrimentis quod ut fiat certius nutricis erit
regula constringenda ut aptam fetibus alimoniam tradat
epithimatibus autem uel cathaplasmatibus et fomentis infantibus
utendum congruis iudicamus in hiis uero qui deducto lacte cibis
solidis uiuunt congrua passionibus nutrimenta dari mandamus

 infantis nutriendi diligentia isto uolumine terminata
omnium naturalium ratione consummata ad ea que contra naturam
fuerint transeamus in mulieribus constituta

 liber secundus  

 incipiunt capitula libri secundi  

 de abstinentia menstruali et difficili atque dolida purgatione

de tumore matricis

de satiriasi

de prefocatione matricis

de extenssione matricis

de matricis inflatione

de tumenti matrice

de duritia matricis

de mola quam greci milem uocant

de fluore sanguinis per matricem

de fluore muliebri secundum ueteres

de seminis lapsu

de matricis debilitate

de paralisi matricis

de matricis inclinationibus et inuersionibus

de sterilitate quam greci stirosim uocant uel aconiam quod
generare non sinat

de difficili et laborioso partu

de preparatione rerum ad difficultatem partus necessariarum et
male parientium diligentia

de fetu extrahendo uel decidendo quod greci embriulcian uel
embriotomian uocant

de retento folliculo quem secundinam uocant

de collectionibus in mulierum partibus emergentibus

de ulceribus matricis

de carcinosa matrice

de immodica landica

de tymis in muliebribus partibus

de hyatibus quos greci ragadas uocant

de condilomatibus in matrice positis

de emorroydis in matrice constitutis

de casu matricis quam greci protosim uocant

de obstrusione matricis

de incarnato feminino ueretro quod greci atreton uocant

 mulierum alie nulla passione impedite set natura cessante non
purgantur alie aut etatis causa ut puellule nondum
pubescentes et senectute marcescentes aut conceptu pregnantes
aut exercitio aut uiragines que uirile corpus et firmum
habentes exercitio uocis siue corporis agitate uniuersum
sanguinem purgationis consumunt nichilque superfluum generari
permittunt set potius exercitio insumtum corpori propriatur uel
in succos grassitudinis proficiat augmento alie morbo matricis
aut ceteri corporis uel ex utroque impedite purgatione priuantur
matricis quando naturalis cauerna cecatur siue aliqua
callositate duratur aut tumore uel cicatrice ulceris secuta aut
oris matricis obductione quam greci misin uocant ut quasi
clausum uideatur aliis irruentibus causis aut uiduitate longa
siue inclinatione partium corporis ut que nutrimento cessante
plurimum tenuantur aut econtrario nimium inpinguantur uel
febribus obstantibus aut egritudine longua aut emorroydibus uel
uomitibus aut per nares sanguinis fluore uexantur ipsas in
partes meatu conuerso

 omnes autem predictas causas suis apprehendimus signis
illas igitur que naturaliter non purgantur cum sanitate
manente nulla molestia pulsantur toto corpore ac matrice
uigente ut purgationis ignara etate et conceptione iam
supradictum est exercitio uero non purgatas interrogatione ab
ipsis discimus uiragines aspectu probare possumus morbo uero
matricis impeditas uel residui corporis cum aut in eadem aut in
ceteris partibus quicquam passionis esse uiderimus quippe cum iam
dudum purgate nunc solito deserte uideantur officio necdum
senectute uergentes si non fuerint conceptione pregnantes esse
aliquem morbum in corpore constitutum cognoscimus

 eas igitur que sine ullo morbo carent purgationis officio siue
etatis siue nature causa curari prohibemus quippe nulla
molestia pulsatas maxime cum naturam mutare aut impossibile sit
aut difficile aliquando etiam periculosum illas quoque que
exercitio corporis aut uocis fortificate purgationis priuantur
officio curari uetamus nulla quippe passione pulsatas set si
conceptionis causa menstruale matricis officium quesierint erunt
agende mollius exercitia solita relinquentes quo muliebri sexu
et otiositate rerum corpus artubus molliter relaxatis habitudinem
femininam sumat membrorum hiis uero que passione impedite
purgationis officio carent congrua singulis membris adhibenda est
curatio ut eas que forte membrana siue carne obstante
impediuntur decisione curemus aut recorporatione adbibita
callosa molliamus tumores miti laxatione curemus cicatricem
tenuemus osculi matricis conclusionem aut inclinationem laxemus
tenuatas siue in maiorem grassitudinem uenientes feminas
contraria correctione ac regula uite curemus tenuando
grassitudinem grassificando tenuitatem emorroide decidantur
nausea constringatur sanguinis per nares fluor cohibeatur
harum omnium ualitudinum predictarum signa et unde curari
possint in subsequentibus specialiter posita sunt quoniam prima
est retentio menstruarum ab hac initium sumimus

 strictura igitur et feruore in matrice posita aliquando
menstruali officio priuatur omnino aliquando difficultate meatus
impeditur attestante grauedine clunium uentris tensione
uomitante dolore intestinorum concurrente tormento et inguinum
atque pubetenus cum pectine uel sub umbilico pertinente uel
stomachi euersione per nauseam cum tinnitu aurium cum
obtunsione uisus et capitis grauedine uel dolore atque ceruicis
et maiorum neruorum quos tenontas appellant et uertebrorum ac
femorum cum mammarum inflatione attestante etiam fastidio et
ignito feruore uultus cum rubore cum siccitate muliebrium
uerendorum que omnia illo tempore corpus afficiunt quo femine
purgari solebant singulos profecto per menses

 quomodo agenda est mulier carens menstrua  

 hiis itaque signis cum dolores initium ceperint et
omnino menstrualem meatum negauerint iactanda est mulier in
cubiculo mediocriter calido et lucido strato scilicet molli
adhibita requie et mediocribus uigiliis ita ut biduo non
multum cibum accipiat tunc leui amplexu manuum calidarum
articuli et omnia loca que doluerint tractentur quibus si minime
querele mitigantur adhibende sunt uaporationes ex pannis
calidis uel linteolis aut lanis uel sacellis calida repletis uel
uesicis oleo calido semiplenis aut pollinibus tenuibus aqua
coctis cum oleo paruo panno tenero refusis et inuolutis quo
partes curande humoris tactu non perfrigescant set potius
inspirato feruore cum sensu blando mitigentur post uaporationem
uero lana molli atque limpida oleo dulci calido expressa aut
pannis mundis oleo calido intinctis et expressis loca
contegantur pubetenus et uenter atque inguina et uertebra et
iugi uaporatione foueantur os colluatur et inhibito uino aqua
calida bibatur et alleuiatis querelis sompnus permittatur
utendum est etiam cathaplasmatibus ex lini semine et mulsa calida
confectis et sessionibus iamdudum demonstratis quas greci
encatismata uocant tunc diatriti tempore totius unctio corporis
adhibeatur ora lauentur cibus calidus simplex detur

 set si uehementius dolores increuerint ante diatriti tempus
siue in ipsa diatrito ex brachio parti uehementius patienti
contrario fiat sanguinis per flebotomum detractio quo nulla
inquietudine grauiter affecta pulsentur at si omnes partes
pariter fuerint querela uexate erit de sinistro bracio facienda
detractio ex talo uero sanguinem detrahi prohibemus quotiens
manifesta ratione in brachiis apparuerint uene et nullus in
hiisdem partibus fuerit tumor tunc adhibeatur ex calida et oleo
confecta sessio quam greci encathismata uocant uel ex fenugreci
seminis succo ac lini seminis uel radicis malue usualis aut
agrestis decoctione et distentis fibris ueretri feminini eodem
oleo interiora foueantur aut supradictorum decoctione admixta
atque ita molli lana hiisdem liquoribus expressa partes
contegantur et soluto turbore ora ex aqua calida colluantur et
ad sitim mitigandam et digestionem adiuuandam potio permittatur
tunc post potum simplex dandus est cibus ut alica ex aqua mulsa
mediocriter cocta aut cum mulso ex pane confecta pulticula quam
torineton uocant aut oleo cum anetho et paruo sale uel pane ex
aqua et ouis sorbilibus post refectionem uero dormiat et
usque ad declinationem passionis tenera regula ciborum
adhibeatur et si uires eius permiserint die inter diem
cibetur cucurbita etiam adhibeatur primo leui raptu non
solum dimissionis tempore uerum etiam accessionis quo dolores
mitigentur appositione blanda nec multum rapida nec abductione
nimia ne quasset potius quam relaxet tunc etiam statu facto
passionis scarificatio quoque leuium plagarum dimissionis
tempore pubetenus atque clunium uel precordiorum locis
adiungatur at si passio perseuerauerit sanguissuge apponantur
eisdem locis supposito linteolo ne corpora perfrigescant que si
parum sanguinis detraxerint adponatur cucurbita morsus uero
sanguissugarum contegantur linteolo superposito oleo calido
expresso ac resimplicato tunc lana ac demum laxatiuis utendum
est cathaplasmatibus tunc etiam decoctione radicis maluarum uel
fenugreci set mutata sepius appositione inducantur autem non
multum tenuiter ne citius refrigescant ac facile siccentur
neque rursum ualido atque grasso robore ut tumentia pondere
grauentur spongiis etiam in aqua succorum intinctis loca ipsa
uaporentur utendum est etiam clistere per podicem ex oleo
dulci et calido pleno acitabulo iniecto et simplicibus
pessariis

 omnia autem illa que potata acerrime uirtutis prouocato tumore
dolores quoque maiores efficiunt obstacula purgationis
extendunt ut enim ne oculis tumentibus conuenit acrioribus uti
colliriis neque difficultati minctus siue longaonis tumori
lacessantibus uti medicaminibus non aliter etiam tumenti matrici
in purgatione dolida constitute acria adhiberi prohibentur que
ueteres emagoga dicunt ut elacterium elleborum nitrum
piretrum opopanace quibus abhortionibus faciendis utuntur
mulieres

 illa autem adhibenda sunt que mitius relaxant ut pessarium
lana oleo dulci atque calido expressa uel succo fenugreci aut
lini seminis aut malue radicis decoctione cum oleo permixta quo
pinguior liquoris qualitas fiat uel adeps ex supradictis
admixtus concoquatur recens anserinus uel gallinaceus detractis
membranulis quo facilius lana possit absorbi tunc etiam oui
uitella supradictis succis contrita admiscentur aliquando cum
melle decocto admiscentur etiam mellilotum passo concoctum
palmule quoque pingues cum madefacte fuerint sublato cortice
quod afforis habent teruntur et sic succis commiscentur
utendum etiam est uaporatione spongiarum aqua ualida et oleo uel
fenugreci decoctione aut lini seminis aut malue usualis siue
agrestis alterna iugiter mutatione spongiarum premisso linteo
et preunctis partibus oleo calido quo non facile loca
perfrigescant

 hac igitur diligentia ualitudine in melius proficiente
lecto suspenso adhibendus est motus nam declinante passione
purgatio sequetur que cum minui ceperit adhibenda est resumptio
ex uario cibo lauatione uino atque deambulatione exercitio
modico tunc defricatione totius corporis primo secundo autem
matricis nam eadem quamuis fuerit molli tactu uel palmis
teneris confricata extemplo quassatio sequetur denique cum
forte amplo mulier supersederit uasculo siue in lauatione solium
descendere ceperit erunt spongie latiores atque molles pubetenus
atque sub umbilico ponende tunc etiam uertebris et sensim
manibus continende atque mouende illi uero que multum erit
uexata mulieri paulatim erit addenda fricatio post encatismata
uero ad balneum cirotaria de oleo liliacio et sansucino aut
quoque simili modo confecta non solum apponantur uerum etiam ori
matricis atque collo illiniantur tunc etiam mollitiua pessaria
aut cera aut resina terebentina aut adhipe taurino aut medulla
ceruina et oleo dulci uel ciprino confecta ita ut moderata olei
admixtione neque fluxa nimium neque dura fingantur item
diaquilon appellatum et omne quod fuerit ex medullis siue
adhipibus confectum et seminibus laxatiuis item diasansucum
appellatum acopum est preutilis embasis ex oleo adhibita

 set si passio tardauerit tempore superpositionum quas greci
ephitesis uocant eadem curatio adhibenda est in linimentis
uero que greci dialimata uocant erit primo resumptio adhibenda
ordine quo iam dudum docuimus adiuncto quodam ad unctionis
ministerium

 dieta carentium menstrua  

 tunc etiam recorporatiuus adhibendus est ciclus in quo
oportet prima die curandam ieiunitate seruari quod si minime
fuerit uirium causa premissum paruus dabitur cibus et aqua
compotanda tunc partio facienda panis in illo modo quo ante
adhibitum ciclum sufficienter nutriri solebat et facile
digestionem percipere id ergo in duas partes pari modo
diuidendum quarum altera in tres pari modo diuiditur partes
tunc post eam diem qua fuerit ieiunitate mulier seruata dabimus
partem panis solite quantitatis dimidiandi hec est illa cuius
partem in tres diuisimus partes pulmendum dabimus salsum et ea
que fuerint acrioris uirtutis quam greci drimifagiam uocant de
qua in libro responsionum de curatione capitis dictum est hoc
igitur pulmenti genus eodem panis modo seruato dabimus duobus uel
tribus diebus tunc ad aliud pulmentum transsibimus pari numero
dierum olus dantes uel pisces teneros aut cerebrum addita
tantum ex illis tribus particulis panis quas dimidietate totius
modi superius fecimus una particula tunc aliis pari numero
diebus uolantum dabimus pulmenta addita rursum panis alia
particula deinde ad agrestia transsibimus eodem numero dierum
addentes particulam panis ut modus integer patienti reddatur
solite quantitatis que iam dudum fuerat ante initium cicli set
per singulos transsitus cum a qualitate ad alia pulmenta
descendimus ut supra scriptum est panis addenda particula est
uino detracto atque lauatione sequenti uero die post mutationem
pulmenti utraque reddantur

 localia etiam adiutoria adhibeantur siquidem antecedente
pridiana uini atque lauationis abstinentia corpora apta fiant
curationi adhibeamus igitur nunc cucurbite raptum uehementiorem
nunc paroptesin nunc dropacem pubetenus uel clunibus et salis
uel nitri in balneis curationem aut ceterorum puluerum
lacessientium nam greci simpasmata uocant uel smigmata
aliquando etiam incendiosos uapores quos appelant piryateria et
sessiones aqua marina confectas quas encatismata dicunt tunc
etiam senapismum atque catacrunismum appellatum aquarum
inlisione confectum set si minime fuerit passio destructa erit
iterandus ciclus qui non solum ab abstinentia sumat exordium
uerum etiam uomitu radicum

 utendum est etiam malagmatibus lacessentibus ut est
diadafnidon et diaspermaton tunc pessariis similem uirtutem
edentibus quorum omnium compositiones nono libro responsionum in
medicaminibus scribentes docuimus horum usui oportunum
probabitur quo fuerit transacta purgatio semper enim cum uicinus
fuerit uel imminens purgationis solutus fluor exercitiora
atque commouentia prouidenda sunt adiutoria particulariter autem
ex hiis que congrue imponenda uidentur ruta contrita cum melle
et coniza appellata aut leptophillos uel uua passa detracto
semine trita cum nitro atque sale item que ex cumino atque
absinthio uel pipere et ysopo et butiro et oleo ueteri atque
horum similibus conficiuntur in modum unius fabe pesso
adhibenda set pretincto oleo dulci uel susino quo uehementia
acrimonie ac mordicationis frangatur ori matricis imposita
hiisdem etiam inguina perungenda et podex interius ut enim
oculorum inueterata passio sepe curatione coniuncta relinquit
aliquid duritie quod excallandum medicinali curatione uideatur
uel palpebrarum asperitas leuiganda propterea indigeat acriori
collirio recorporare ualenti nam greci metasincrisim uocant
quo perfecte passio destruatur sic in matrice contra naturam
tumentia si coniuncta curatione dura permanserint uel aspera
erunt curationis uirtute ualidius exercenda set si neque ita
fuerit passio depulsa ellebori adhibendus est usus deinde
peregrinatio probanda longior et aquarum naturalium lauatio
animi hylaritate prouisa nam greci diacisim uocant ut mente
laxata cure repellantur hac enim perseueratione diligentie uicta
passione purgatio rehibetur

 de tumore matricis  

 tumorem greci flegmonin uocant siquidem feruore quodam
partes accendat nam flegma flammam uocant tumor autem matricis
nascitur aut ex perfrictione aut ex inoportuno labore uel
frequenti aut ex abhorsu uel si imperita obstetrice male fuerit
obstetricata que quidem nullam persepe poscunt differentiam
curationis est enim quicquid ex diuersis causis effectum idem
quod effectum est atque eadem diligentia curandum tumente ergo
matrice aliqua communia secuntur signa aliqua propria que
prodent patientes partes aliquando etiam omnis tumescit
aliquando eius osculum aut collum aut fundus aut eius cubile nam
greci citona appellant et nunc eius superiora nunc inferiora
nunc obliqua nunc unaqueque nunc plurime partes

 communia signa patienti parti comitantia  

 communia igitur signa patienti parti comitantur saltus
inflatio duritia feruor igneus siccitas tensio grauedo
uertebrorum clunium yliorum sub umbilico pubetenus inguinum
femorum tunc etiam rigor horridus tumultu membra pertractans
tumor atque genuum stupor frigidus tunc etiam roscidus sudor
pulsus paruus et creber consensus stomachi cum defectu et
solutione membrorum aliquando cum pressura pectoris et
increscente passione singultus ceruicis dolor atque
conligationis buccarum nam gregi siagonas uocant tunc medii
capitis quod appellant bregma et oculorum maxime radicum
eorum urina frequentius occurrit et stercora impediuntur
tumor quoque uentris accedit febres mentis alienatio illisio
dentium et spasmus

 propria singulariter signa partium  

 propria autem sunt que singulis partibus specialia uidentur
ut solo osculo tumenti conclusio in angustum deducta tunc
apposito digito dolor quamuis leui tactu temptatis partibus et
inclinatio ad podicem cum inguinum et pectinis tensione cum
autem non totum tumuerit osculum set eius aliqua particula ipsa
profecto distenditur et nostro tactu pressa cedit aut resurgit
et in contrariam partem inclinata uidebitur illa que forte
tumuerit ut dextra in sinistram sinistra in dextram aut
inferior ad superiora et superior ad inferiora

 collo autem tumente maiores fiunt in dolore consensus atque
post osculum matricis inflatio tumoris inuenitur et si dextra
pars tumuerit crus eius dolori consentit recto scilicet ductu
inguine subinflato si uero sinistra eius cruris et inguinis
supradicta sequantur at si pars eius inferior tumuerit que
initio longaonis adnexa est sequitur teter odor uiscerum et
uentris difficultas quamquam fit assidua digerendi delectio
tunc clisteris iniectio difficilis et si quisquam podici digitum
iniecerit eius partis extantiam reperiet que tumore loci
superioris fuerit oppressa at si superior pars colli tumuerit
uesice officium denegabit tunc etiam dolorem maximum pubetenus
ac pectinis iniecerit si autem totum fuerit collum tumore
possessum omnia supradicta sequentur et maxime doloris causa in
muliebrem sinum porrectum deueniet

 at si matricis cubile tumuerit quod greci citona appellant
si eius obliqua pars patitur ipsius ylium dolore pulsabitur et
tunc uehementius cum egrotans in contrariam se uoluerit uertere
partem sin uero anteriora hoc est superiora eius tumuerint
dolor sub umbilico pubetenus existit nam greci epigastrion
uocant cum inflatione locorum tunc etiam difficultas urine
faciende aut omnino negatio uel post eius egestionem inflatio
partium siue extantia tumorem designans nostro tactui magis
occurrit posterioribus uero supradicti cubilis in dolore
constitutis clunium maximus dolor existit negato officio per
podicem uentris reddendi tunc iniecto podici digito inflatio
tumoris occurrit ueluti longaonis indicans causam que ita
discerni potest ut meminerimus quia matrice tumente non statim
immisso digito dolor occurrit set perseueratione quadam
oppressis partibus tunc etiam quod ipsa inflatio tumoris cedat
et intestino solitum reddat spatium et tunc magis cum supra
genua uerse femine iacuerint quorum nulla tumente longaone
sequentur

 fundo uero matricis tumente dolor atque tensio et grauedo
secundum umbilicum atque clunes occurrit sepe etiam osculum
matricis rugosum repperitur cum eius sequentia uel interiora
hoc est matricis colla nullo tumore fuerint affecta set potius
ad inferiora adducta unde sepius false obstetrices sana
matrice putauerunt ex aliis causis supradictas querelas existere

 tota autem matrice tumente omnia occurrunt que de singulis
designauimus partibus nunc etiam maior consensus et inflatio
plurima uentris hoc est secundum umbilicum et inferioribus
proficiens quapropter discernendum dicimus tumorem membranarum
que uentrem cum precordiis contegunt nam greci epigastrion
uocant a tumore matricis primo etenim non ita exterius
attollitur inflatio neque rubor cutis accedit matrice tumente
neque conuersa egrotante in alteram partem firma manebit
inflatio set commutata uersabitur tunc etiam cutis digitorum
conductione adducta facili laxitate sequitur si autem
superficies tumuerit quam greci epigastrion uocant supradictis
contraria sequentur et magis exteriora dolebunt nec ulla
impedimenta urine obstabunt similiter secundum membranam hoc
est sub cute constitutam quam peritoneon uocant tumoris erit
discretio facienda tunc etiam quod ipsa inflatio minime
circumscripta uidebitur et nullo impedimento urina tardabitur
aut non pro tumoris magnitudine impeditur communiter autem
dolorem matricis consensus capitis comitatur et ceruicis
peritonee uero membrane neque exterioris cutis quam epigastrion
uocant aut non ita aut in toto nulla capitis querela sequetur
hec est discretio signorum quibus patientes partes agnoscere
poterimus

 cura predictorum  

 in curationibus uero eadem sunt adhibenda que superius
docuimus de difficultate purgationis scribentes ut egrotantem
iacere iubeamus loco mediocriter lucido atque calido adhibita
requie silentio et abstinentia tunc articulorum blanda et
tepida fricatione uaporationes et tegmina mollium lanarum oleo
calido expressarum addito fomento olei dulcis ac calidi et horum
similibus tunc eis os colluendum et inhibito uino aqua potanda
 quia omnia hec acredine sua et feruorem duplicant et
periculum faciunt

 de satiriasi  

 satyriasis masculis et feminis commune uitium est mulieris
autem satyriasis est pudendorum prurigo cum dolore ita ut
impatienter manus suas illuc mittant cum insatiabili uirorum
desiderio amissa omni pudendorum uerecundia siquidem mininges
matricis consenssu uerecundiam eisdem tollunt ut non
confundantur et aliquantulum delirare eas faciant curam autem
eandem eis adhibemus quam in strictura et in feruore matricis
ordinauimus

 de prefocatione matricis  

 matricis prefocatio que a grecis ysterice dicitur eo
quod mulieres prefocet nomen accepit hoc autem est retentio
spiritus cum omni silentio matrix scilicet ipsa ad pectus
ascendens mulieres prefocat ita ut quasi mortua iaceat
efficitur autem hec ualitudo de frequenti abhorsu uel crudo
partu uiduitate etiam longa menstruorum retentione et matricis
inflatione

 signa prefocationis matricis  

 signa uero eis hec occurrunt quod ascendente sursum ad
pectus matrice cadant omnisque sensus cum silentio amittant
dentibus etiam fixis stridant et aliquando eis manus ac pedes
torqueantur aliquando in recto iaceant et precordia eis
inflentur et ipse torax grandior fiat uene etiam que in fronte
sunt tumidiores uideantur sudor etiam frigidus per faciem et
ceruicem stillet pulsus autem nullus aut ualde breuis
inueniatur et aliquando citius ad se redeant et surgant et que
passe sint sciant aliquando nesciant dolet etiam eis caput et
ceruix aliquando et delirent pro hac ualitudine et propter
silentium similes sint caducis apoplecticis que de lumbricis
tacent letargicis etiam catalenticis

 quid differt ysterice a caducis et apoplectis et lumbricos
habentibus  

 separantur autem a se eo quod caducas et apopleticas et
que lumbricos habent matricis nulle querele precesserunt et ipsa
matrix in suo loco inueniatur ystericam autem patientibus
matrix in feruore sit et cum sursum ascenderit tunc cadunt et
ex eo quod caduce in fine post spasmum saliuas plurimas emittunt
et pulsum maiorem habent et cum ad se redierint capitis dolorem
sentiunt sic et apoplectice maiorem pulsum habent hee si
euaserint paralitice fiunt ysterice autem aut grandem pulsum
habent aut breuem et spissum litargice uero et cathalemptice
seperantur quod semper cum febribus sunt ille autem que
lumbricos habent et intestinis punctiones sentiunt et pulsum
pliorm habent et sanam matricem

 hec est a simillimis ualitudinibus separatio ysterice
pnigos hec autem passio per stricturam occurrit et aliquando
est acuta aliquando cronica propterea curam eius ita
ordinauimus ut quotiens primo occurrerit per paragorica
gubernetur et cum recesserit et frequenti interpolatione effecta
fuerit cronica metasincritice curetur

 cum ergo mulier ceciderit in egritudine conlocanda est in
cubiculo calido et claro ita ut stramenta ad caput altiora
habeat et quasi ortoca terrene sedeat et porrectis manibus ac
pedibus eius qui de ualitudine torqueri solent mentum eius
frequentius mouere et excitare sic eam ita ut medianis partibus
uniuersis calefactionem admoueas manibus calidis uniuersa agra
eius iubeas contineri deinde penicillo aqua calida tincto et
faciem eius uapora

 si uero diutius taciturnitas illa perseuerauerit bene
uteris cucurbitis leuibus supra pectinem et inguinibus appositis
etiam mundis lanis uniuersa agra eius contege patefactoque
aliquantulum ore eius aquam calidam instilla deinde et mulsam
subiunge et in pensili lecto eam exagita cum autem ad se
redierit si nulla lassitudo eius impedit uel si ante modicum ei
datus cibus fuerit flebotomanda statim est et post flebotomiam
encimatismis olei et encatismate succorum curanda et perungenda
tertia die cibum simplicem accipiat et usque ad declinationem
alternis diebus nutriatur cotidie tamen cathaplasmatibus et
fomentatione curata cum appositione predictorum pessariorum
facta uero declinatione cerotariis et malagmate simplici
utimur lauacro etiam et uario cibo et uino resumimus

 si uero frequentius occurrendo effecta fuerit ualitudo
cronica interpolatione predictis utimur auxiliis  et
competentibus exercitiis cibus secundum ciclos ordinetur post
uero et metasincretica subiungimus que constant ex salso
dropace  et si hec minus profuerint nouissime elleborum
damus precedente frequenti radicularum reiectatione deinde
peregrinari eas terre marique iubemus et ut etiam aquis calidis
lauenter omnium autem predictorum usus in boetematicis est
ordinatus

 que uero ueteres medici uniuersa putrida et grauiter
olentia naribus apponebant ut capillos conbustos et nidorem
lucernarum castoreo et resina nares illiniebant omnibusque male
olentibus sursum utebantur et ad matricem inferius bene olentia
pessaria ex gnardo et storace apponebant ut male olentia matrix
fugeret et ad bene olentia descenderet et quos uarios strepitus
et cimbalorum et timpanorum sonos adhibebant et caput et nares
acri aceto infundebant ut inportunissima pretermissi

 de extensione matricis  

 matricis extensioni occurrit inflatio sub umbilico
aliquantum durans dolor etiam uentris et renum cum consensu
capitis et stomachi urina impeditur et uigilia subsequitur
punctionesque ibi occurrent frequentius autem imminente
purgatione hec omnia quando occurrere solent obstetrix immisso
digito orificio eum inuenit patens curam autem eandem adhibemus
quam ad feruorem matricis posuimus

 de matricis inflatione  

 inflatio matricis occurit de frigdore uel abhorsu aut de
laborioso partu uel trumbus sanguinis si in orificio
remanserit matrice inflata uenter inflatur que inflatio digitis
pressa cedit et statim se recolligit ita ut si quis manu
partes illas percusserit sicut timpanum sonet nam et aliquando
compunctionibus et contortionibus uentus ipse huc et illuc
discurrit aliquibus inflatio ipsa perseuerat aliquibus interdum
se ostendit et retollit ipsa inflatio

 curam autem adhibemus quam in strictura et feruore matricis
insinuaui ita tamen ut obstetrix diligenter trumbum querat et
sine quassatione adducat cum uero cronia fuerit effecta hec
inflatio rebus metasincreticis quas in prefocatione uulue
posuimus utimur post hec epithima quod diasicon dicitur aut
diaspermaton ex seminibus confectum aut ex bacca lauri
confectum aut poliarcion imponimus encatismamus uero eam
aqua in qua decoquimus stafilinum daucum creticum aut puleium
et cum decocte fuerint artemesiam illic admiscemus et marrubium
et fasces ysopi et lauri que omnia cum decocta fuerint inde
encatisma facimus pessaria etiam ex simillimis rebus predictis
imponimus apponendo scilicet rutam nitrum psillium pulegium
fel taurinum ita ut hiis omnibus collectis cum melle pessarium
fiat uniuersa autem acerrima pessaria cum in lana fuerint
inducta in oleo uel in lacte debent intingi et sic apponi
cucurbitas etiam metasincreticas partibus ipsis bene imponimus et
huc atque illuc trahentes uiolenter adducimus aquis etiam
calidis utimur et nouissime in frigidam eam descendere
permittimus

 de matrice tumente  

 matrix cum in tumore fuerit hec signa occurrunt duritia
sub umbilico cum quadam inflatione ita ut cum digito imprimitur
recedat et post modicum iterum se recolligat cutis autem
uentris sui colorem non habet et digitis adducta sequatur in hac
passione hec adhibemus que in inflatione matricis posita sunt
ut post encolpismum olei simplicis etiam de oleo ciprino uel
yrino encolpizemus

 de duritia matricis  

 precedente feruore et neglecto duritia matricis
efficitur nam aliquando uniuersa durescit aliquando pars
aliqua signa autem habet hec afforis quidem nullus tumor
inuenitur set in orificio matricis duritia grandis inuenitur
ita ut cum exercitius digitis fuerit expressa dolorem quemdam
mulier sentiat et cum creuerit ipsa duritia reuoluitur dolor ad
renes et inguina et grauedo supra pectinem sentitur si uero in
collo matricis fuerit duritia afforis  et orificio
matricis ibi duritia est et patiens orificium inuenitur ita ut
cum punctionibus et doloribus usum uiri mulier sustineat curam
autem hanc habet que in strictura matricis posita est

 de dolore matricis post partum  

 dolor matricis post partum hec signa habet cum se matrix
ad stomacum fecerit uehemens nascitur dolor corpus quoque
affligitur interdum etiam exanimatur ut tanquam in comitiali
morbo uideatur esse distat autem ab eo quod neque oculi
uertuntur neque spuma profluunt nec nerui distenduntur sopor
tamen eis esse uidetur quibus uero feminis crebro reuertens
perpetuum est ubi incidit si extra uires est dolor sanguis
emissus adiuuat si paruus est cucurbite affigende sunt in
inguinibus si uero diutius iacet aut tacere consueuit apponatur
ustum ex carne ligamentum uel aliud quod sit odoris fetidi
frigida etiam aqua perfundatur adiuuat quoque ruta contrita cum
melle uel oleo ciprino uel quodlibet aliud cathaplasma
naturalibus pubetenus compositum et inter hec perfricare coxas
et corpus

 demum cum ad se redierit circumgira uino totum corpus
eius etiam si casus ipse non reuertitur frictione cotidie
utendum et cibo consueto senapismum super uentrem imponis
tertio uero die uel quarto imponendo donec corpus rubeat si
duritia permanet corpus mollire commotum uidetur tunc danda
est potio castoreum uel gitti et anetum si uero uulua
exulcerata est cerotum ex rosa fiat et suilla recente axungia
oui albumen misceatur et sic apponatur uel albumen oui cum
rosaceo mixtum adiecto rose puluere aut suffimentum matricis ex
sulfure tollit dolorem aut si purgatio mulieri nocet cucurbite
cute incissa inguinibus uel sub mammis apposite iuuant si uero
maligna purgatio est subicienda sunt medicamenta que euocent
sanguinem costum puleium uiole albe apius nepita satureia
ysopus in cibum quoque accipiant que apta sunt scilicet porros
rutam ciminum cepas sinape olus si uero sanguis qui ex
inferiori parte erumpere solet ex naribus eruperit incisis
inguinibus apponenda est cucurbita idque per tres uel quattuor
menses tricesimo quoque die repetendum tunc scias te hoc uitium
sanasse si uero non se sanguinis ostenderit scias ei dolores
capitis surgere tunc ex brachio eius sanguis dimittendus est et
statim curabitur

 de mola quam greci milim uocant  

 ualitudo hec que mola appellatur a duritia matricis est
fit autem ex precedente feruore unde et totus uenter semper
extensus est ut ita uideatur tanquam pregnans aliquando etiam
de uulnere in matrice posito plus caro excrescit unde obstetrix
immisso digito in orificium uelut callum in ipso inuenit
aliquando omnis matrix talem ualitudinem patitur ut totus uenter
cum duritia lapidis excrescat et reliquum corpus cum dolore et
fastidio tenuetur nam inde dicta est mola a grauitudine quod
tarde moueatur

 quod differt habens molam a grauida  

 separamus autem habentem molam a grauida muliere siquidem
in principio ambabus et menstrua non occurrant et mammas inflatas
habeant et fastidium patiuntur et grauedinem in renibus sibi
sentiunt et uenter cotidie eis crescat illa autem que molam
habet cotidie punctiones et dolores sentit et accedente tempore
mensium motum infantis non habet quem grauide mulieres a quarto
mense sentire incipiunt

a transactis uero x mensibus omne corpus eius macie
consumitur uenterque inter femora in tantum excrescit ut ydrops
mulieri imminere uideatur set et ipsa ydropica separatur ab
illa que molam habet in hoc quod cum uenter manu percussus
fuerit nullum sonum reddit et cum premitur non cedit

a hanc autem ualitudinem plurimi insanabilem esse dixerunt
alii mox incipientem posse sanari nos uero sicut et cronicam
ualitudinem ita et molam curamus ita ut precedentibus
paragoricis cum fomento et cathaplasmatibus scarificatione et
calefactione uaporationibus et encimatismis et pessariis
uariis malacticis simplicibus etiam malagmatibus sicut est
diaquilon utimur uel mnaseu  sic ad genu malagmatis
metasincritica conuertamus prius malagmatibus ut est
diaspermaton et poliarchion analeptico ciclo resumentes

a post hec metasincritica subiungimus sicuti dropacem
encatismatibus et metasincriticis bene utimur hoc est aqua ubi
decocte sunt bacce lauri fasces ysopi menta et marrubium 
pessariis autem hiis que accipiunt butirum sucum ysopi adhipem
anserinum medullam ceruinam uel cerebrum eius mel etiam ficus
tunsas mentam et oleum uetus aut ciprinum aut yrinum aut
sansucinum

a deinde in aquas calidas eas mittimus et natare in mari
iubemus aut ex ipsa aqua encatisma facimus perseuerante
ualitudine etiam elleborum damus

a illa autem timiamata que antiqui supponebant confecta de
croco storace et mirra et resinaet artimisiam decoquebant et
conditum in quo decoctum erat cardamomum ut contraria
reprobamus

b tunc etiam soluto corpore et augta turgedine patientes
ydropem simulabunt quod ita discernitur cum palma pulsate partes
impresse digitis aliqua ex parte cedere uideantur et aliquando
femora uel crura turgeant aut ex duritia turgenti in ydropem
transseant egrotantes

de carne generata in quibusdam feminis congesta in magnitudinem
nucis 

aliqui memorant in quibusdam feminis carnem generari congestam in
magnitudinem nucis nunc per singulos menses nunc interpositis
duobus uel tribus

b set hanc inquiunt passionem tanquam incurabilem
relinquendam alii incipientem curari posse dixerunt set nos
sorani iudicio tanquam tardam dicimus passionem  et in
superpositionibus constitutam que quidem accedente multa
grauedine cognoscitur cum querelis uariis ut sibi patiens
displicere uideatur accedente torpore et corruptione cibi sumti
digestione impedita uigiliis irruentibus quas manifestior non
ingesserit causa  itaque cathaplasmata ualida relaxatiua
adhibentes tunc raptum cucurbite leuiorem aut scarificationem
adiungimus aut yrudines admouemus et fomenta mitia laxatiua
sessiones etiam quas encathismata uocant et pessaria mollitiua
cerotaria ex oleo dulci hybisci radicibus confecto tunc malagma
diaquilon cibum dantes succi facilioris amplexu fasciolarum
inferiores partes ad superiora sustollimus ductu per humeros
circulato quo ponderis molestia patientes femine releuentur

b in lenimento uero totius corporis adhibenda est resumptio
unctionibus lauationibus uino uario cibo patientes uero
partes nitri asperginibus exercemus addita fricatione tunc
sinapismo et malagmatibus diaspermaton et poliarchion et
diadafnidon tunc sessionibus quas greci encatismata uocant et
feruoribus exercitioribus que discusso morbo corpus demutent nam
greci metasincrisin uocant ut ex aqua maritima uel salsa
decocta cum baccis lauri puleio ysopo saluia marrubio
arthemisia centaurea diptanno tunc pessariis ex butiro
adhibito ysopo et adhipe anserino uel gallinaceo et medulla uel
cerebro ceruino confectis uel melle aut fico aut uua passa aut
oleo ueteri uel ciprino aut sansucino uel amarachino cyclorum
regula coniuncta

b tunc aquarum naturalium uirtutem edentium usus adhibendus
addita earum illisione corporibus tunc natatione maritima et
earundem aquarum interiecto radicum uomitu aut ellebori
permittentibus uiribus

b erit tamen uitandum ne perseueratione nimia acriorum
pessariorum uel sessionum latenter ulcera generentur partium que
fuerint duritia possesse et exinde cacoithia nascatur quo non
curata magis quam mutata passio uideatur illata grauior
fumigationes ex croco aut mirra et resina et storace reprobamus
similiter ex arthemisia puleio marrubio allii comis
decoctiones confectas uaporandis supponi patientibus adhibemus
tunc etiam mulsum ex uino confectum in quo cardamomum et puleium
precoctum sit potandum reprobamus propter illas quas iam dudum
docuimus causas

 de fluore sanguinis per matricem  

 ex difficili partu uel abhorsu aut putredine ulcerum in
matrice posita uel apertione uiarum uel qualibet causa uenis
ruptis sequitur fluor sanguinis per matricem et est huius
passionis apprehensio manifesta cum coaceruatim et immodico
meatu sanguis effunditur attestante corporis debilitate et cutis
laxitate pannosa tunc tenuitate et pallore et fastidio et
aliquando formatis occursibus tipico motu seruato hec passio
suos uariat motus ut nunc leniores accipiat admissiones 
ut cum difficultate constringitur uel siccatur aliquando autem
non de matrice set de sinu muliebri sanguis occurrit

 conuenit autem curationis causa iacere patientem in obscuro
atque paruissimo loco et mediocriter frigido fortissimo et
immobili lecto tunc altioribus stramentis pedibus subleuatis
silentem quiescere uno atque eodem scemate est enim motus
solutionem prouocans in fluorem conductio denique siue conclusio
femorum est adhibenda atque duplicatio crurium ut ea que
siccari non possunt quadam conductione claudantur tunc
latioribus spongiis mollibus aqua frigida expressis uel aceto
puro adtrectanda uerenda atque clunes et pubetenus tectis et
uertebra secondo et pectus innouatione frequenti ne corporis
estiuo tepore calefiant set addita articulorum ligatione
ut impressione dempsitas exorta partes adusque perueniat
patientes cogentibus causis erunt egrotantes in frigida
deponende facies spongiis frigida expressis adtrectanda
adhibito per interualla flabrorum uento tunc caput oleo
frigido aut spano perungimus et per interualla acetum sorbendum
damus depositis in frigida usque ad inguina patientibus
encatisma etiam ex pusca frigida aut aceto puro uel ex aqua
in qua decocte sint rose aride aut mirte uel lentisci aut
mali punici cortices uel folia salicis aut rubi ita uero
cum hec bullierint perfrigescant et sic illic mulier insideat

 set si stationis molestia mulier afficitur nec propter
corporis motum fluxui contrarium encatismatibus uti potest aqua
ipsa per clistere intus infundatur uel succus plantaginis aut
intiborum aut uue lupine uel pollicaris herbe in pessarium
apponatur perseuerante autem ualitudine tingenda est lana
mollis cuiquam ex supradictis liquoribus et digito aut spatomele
ori matricis imponenda et magis si ex illo sanguis ferri
uidetur quando enim ex superioribus locis uenerit lane
obstrusio fluorem prohibet et in spatio matricis cohibitum
tenet tunc denique limpida atque mollis et longua spongia
similiter infusa interius inserenda quo fluentia absorbeat ne
congelata tumores inhiciant eius autem spongie appositio
interuallis uarietur tunc cucurbite clunibus affigende et
inguinibus atque yliis et si fieri potest uertebris multa cum
flamma ita ut multo tempore ibi tardate leui raptu remoueantur
utendum est etiam epitimatibus ex palmulis thebaicis et malis
citoniis uino austero uel aceto infusis cum ceroto ex oleo
rosaceo confecto aut melino aut de herbis hec epithimata
fiant frigidam uirtutem edentibus ut de pollicaria et uua
lupina plantigine intibis poligonio ita ut cum polenta et
aceto misceantur aut cum palmulis in aceto decoctis

 utimur etiam exercitioribus pessariis ita ut succo aliquo
predictarum herbarum inmisceatur spongie combuste puluis sic
factus spongiam nouam pice liquida madefacis et in cacabo nouo
mittis ubi tam diu sit donec arescat ut puluis inde fiat de
quo coclear plenum predictis succis admisces aut cum albumine oui
pistas set si putredo fuerit consecuta trociscis illis
quibus dissinterici curantur et has curare possumus dummodo ea
que periclitatur euadat dandus est autem ei cibus stipticus
ut oriza lenticule polenta cum aceto decocta et oleo spano
condita tunc intiba plantago ex aceto et oleo crude messo et
mala citonia similiter cocta uel assata aut pira et lactuce
et oua apala ex uolatilibus autem dabimus palumbum perdicem
attaginem et horum similia ita ut ex pusca aut baccis mirte et
oleo spano coquantur nouissime etiam uinum dabimus ad integrum
sanitate firmata tunc confirmatis uiribus adhibenda est
lauatio

 flebotomiam uero reprobamus laxat enim necessario corpora
cum densitatis et constrictionis fluor omnis indigeat et non
auertenda set retinenda materia uideatur est preterea grauius
flebotomia contraria cum non retento fluore passionis effusione
sanguinis accedente medicinali manu adiecta facile pereant
egrotantes tanquam duplici damno uirium uexate

 de fluore muliebri secundum ueteres  

 alexander philalithes appellatus primo libro fluorem
diffiniens muliebrem ait uehementem sanguinis esse meatum per
matricem extento temporis spatio cum non solum sanguinei uerum
etiam diuersi coloris uideantur ferri liquores demetrius autem
alium dixit album alium nigrum alium sanguineum et carnis
loture similem ferri liquorem aut mixto colore concretum item
uirtute alium dicit uanum et sine ulla mordicatione alium
molestias ingerentem atque per acrimoniam putredines et sensus
dolidos memorat etiam alterum ex toto ferri corpore alterum ex
sola matrice uel alia qualibet parte set has differentias
significatione discernere longum et inutile iudicatur omnis enim
fluor siue totius corporis siue matricis uel cuiuslibet partis
eodem genere curatur set albus fluor a rubeo difficilius
siquidem per tenues uias secundum ueteres fertur nos autem
communi significatione fluorem agnoscimus cum iugiter loca
humectari uiderimus differentibus colore liquoribus tunc etiam
pallidam patientem ac tenuatam nutrimento cessante attestante
fastidio et cum forte graditur hanelat tumore pedibus
subinflatis

 differt autem hec passio a seipsa siquidem nunc sine dolore
nunc cum dolore fluor occurrit et nunc sine ulceratione nunc
cum ulceratione ulceratio uero tumori adiuncta aut sordida aut
limpida est

 quando igitur nec ulceratio nec dolor fluxum comitatur in
omnibus utendum est de fluore sanguinis iam dudum scriptis
simplices uero potiones dari non uetamus ut coagulatum leporis
uel uitulinum uel agninum uel ceruinum si fuerit inuentum uel
baccas mirte et corium mali granati et corticem pini quibus
omnibus tunsis et cretis ex hoc puluere due  in potione
dentur melius autem est si palmole et mala citonia decoquantur
et in ipsa aqua puluere misso sic bibatur

 quotiens autem cum dolore fuerit fluxus encolpizandus est
succus alice uel ptisane tunc etiam laxatiuis et calidis
cataplasmatibus utendum et feruentioribus atque tenuibus cibis
hisdem etiam ulceratio tumori coniuncta curatur at si sordida
fuerit ulceratio que feculentes faciat ferri liquores aut
limpida limpidos non aliter quam dissinteriam curabimus ut nunc
purgare nunc in cicatricem ducere curemus hiisdem
medicaminibus que iam dudum tardarum passionum docuimus libris et
nunc quoque in consequentibus de ulceratione matricis docebimus

 sin uero tardans fluor nunc augmentatur nunc lenitur tunc
superpositionis tempore quam greci epitesin uocant mitibus
utimur rebus in lenimento uero adhibemus ea que fortificare
atque mutare ualeant corpus nam greci metasincretica uocant ut
uectionem uariam deambulationem exercitium uocis unctionem
lauationem uinum uarium cibum adhibita etiam paroptesi et
salis usu et cucurbitis uehementiori raptu remotis et dropace
et fricationibus nudis manibus et linteolis psilotro
sympasmatibus recorporatiuis senapismo uomitu ex radicibus
drimifagia quam nos acerrimam dicimus commestionem cicli regula
coniuncta tunc natationibus aquarum naturalium atque
illisionibus adiectis utemur et peregrinationibus terrenis uel
maritimis encatismatibus quoque et pessis lacessantibus set
nunc quoque in fluxu sanguineo flebotomiam recusamus siue ex
brachio siue ex naribus aut fronte faciendam nisi maior coegerit
dolor hec enim passio constrictionis indiget non laxamenti
quod necesse est sanguinis fieri detractione

 de seminis lapsu  

 non solum in uiris set etiam in mulieribus seminis lapsus
efficitur est autem egestio seminis inuoluntaria paruulis
interuallis uariata ex qua pallor atque frictio et tenuitas
corporis sequitur set hec passio natura tarda iudicatur atque
solutioni ascribitur

 denique cum corporibus irruit aut in superpositionem uenerit
constrictiua adhibeantur que miti uirtute moderantur nam
producta lamina plumbea et in tenuitatem dilatata clunibus
imponatur tota nocte semotis omnibus uenerem commouentibus ut
neque decoros uultus aspiciant neque fabulis excitentur uenerium
memorantibus usum tunc in lenimento passionis adhibeantur
localia adiutoria que fortificando partes corpus mutent depulsa
passione

 de debilitate matricis  

 matrice debilitata sequitur patientis coheundi fastidium et
purgatio proflua adeo ut per singulos menses secundo uel tertio
admoueat tunc acceptum semen post usum uenerium quibusdam mox
relapsum uno uel duobus aut tribus interpositis diebus
quibusdam informatum nutrimento carens moritur et deficiens
tempore aut lapsum refluit quod greci ecrisin uocant aut aliqua
perseueratione duratum abortionem facit quod greci ectrosin
uocant post secundum uel tertium mensem utero corrupto uel si
paulo tenacius tempore longo permansserit tempore legitimo
uicinante crudum id est imperfectum efficit partum quod greci
omotocian uocant

 set erit sumenda curatio ex supradictis ut tanquam tarde
solutioni medeamur et in superpositionibus quas epitesis
uocant constrictiuis utamur adiutoriis fortificantibus uero ac
recorporatiuis que metasincretica uocant in lenimento oportet
denique non statim refuso semine adiuuare conceptum cum nichil
sit quod retinendum uideatur corruptione autem imminente que
prenoscitur cum mammarum marcor accesserit sine ulla manifesta
ratione et femorum torpor tunc corrupto utero ita resistitur ut
adhibito silentio supinam iacere faciamus admouentes spongias
pubetenus pectini atque clunibus pusca frigida expressas sepe
enim abhorsus hoc adiutorio detinetur

 de paralisi matricis  

 paralisim sustinet matrix ex quam plurimis causis sepius
tamen frequenti abortione uexata sequitur autem patientes odium
ueneris que si cogantur uti non tamen concipiunt et ad
ambulandum impediuntur ipsum etiam orificium matricis frigdore
torpens et rugosum digitum obstetricis non sentit et menstrua
aut retinentur aut non ordinabiliter occurrunt tunc per
consensum uicinarum partium et urine inuoluntaria fit effusio aut
nolentibus uenter profluit regendi potestate submota
attestante pondere longaonis set est hec passio tarda et nunc
superpositiones accipiens nunc lenimenta set superpositio
apprehenditur ex grauedine et obtunso sensu partium cum torpore
plurimo lenimentum uero contraria supradictis ostendit set erit
sumenda curatio ex hiis que difficultati purgationis diximus
adhibenda

 de matricis inclinationibus et euersionibus  

 os matricis affectum siue collum per quattuor partes
inclinatur et inuertitur digito autem obstetricis in quam
partem fuerit inuersum sentitur et quibusdam signis
apprehenditur etenim in obliquum uel latus facta
inclinatione femoris eius tensione cum dolore sequente et
aliquando nutrimento cessante tunc etiam frigido accedente
torpore pes ipse contrahitur cum impedimento gressus et
stationis at si in anteriorem partem hoc est superiorem partem
facta fuerit inclinatio urina impeditur tensio supra pectinem
sentitur standi copia negatur ad posteriore uero hoc est
inferiora inuersione facta stercora cum uentositate exient et
ingenti difficultate tunc et sedendi difficultas accidit et
maxime si ad interiora id est ad initium longaonis sustollitur
hec uniuersa signa inueniuntur set hec omnia accidentia
stricture sunt signa quoniam necesse est antecedente tumore uel
duritia istam generari passionem

 aliqui ergo ad interiora facta inclinatione immisso digito
per podicem matricem correxerunt atque ita castoreum tritum lana
inuolutum aut bitumen uel liquidam picem iniecerunt tunc alia
die oleum rosaceum et ex aromatibus uaporationes aqua commixta
adhibuerunt in obliquum uero factam inclinationem digito
corrigentes mollitiuis usi sunt pessis in anteriore uero
mictualibus usi sunt potionibus addita precordiorum ligatione

 set nos nunc quoque intuendam dicimus passionem siue tumor
siue constrictio fuerit reperta et accessionis tempore remotis
acrioribus siue mordacibus mitigatiuis et laxatiuis medemur in
dimissione uero destructiuis quibus non solum mitigari set etiam
passio aufferri probetur que si forte corpus tardauerit
recorporatiuis que greci metasincretica uocant erit cohercenda
quorum materias ac prosperos usus ex supradictis sumendos esse
mandamus

 de sterilitate quam greci stirosin uocant uel aconiam quod
generare non sinat  

 sterilitas multis passionibus comitatur uel ab ipsis
exoritur aut enim non percipit semen aut acceptum non retinet
aut retentum non nutrit aut nutritum non perficit fit autem
sterilitas cum forte contra naturam passio maris uel femine
corpus inuaserit totum aut eius aliquam partem aut ipsa uerenda
strictura uel solutione aut mala corporis habitudine quam greci
cacexiam uocant item si in genitalibus quicquam fuerit alienum
natura uel loco aut superantia uel defectu aut ulcus innatum cum
igitur totum corpus marium contra naturam fuerit habitum ex
nimia libidine debilitate inlata aut mala habitudine tardatum ex
quolibet morbo minime generabile semen emittit hoc est aut
debile et tenue aut aquatum aut grassum uel frigidum aut feruens
siue corruptum aut si perseuerauerint in corpore uitia aut
ueretri cauerna obliqua sit aut non naturali loco constituta
aut ipsum ueretrum adductione surreptum aut in hiis quos greci
ypospadias uocant non aliter generandi negant officium item cum
forte mulieres nutrimento cessante toto corpore sint tenues aut
multa pinguedine subinflate aut tristitia oppresse uel timore
quo ex animi passionibus corpus sibi quoque displiceat et hac
uexatione impedimentum naturali afferat officio nec in uenerem
ruat ita ut mente etiam conpati uideatur set usum sui prebens
animo non consentiente misceatur aut tamen sintexi uel
habitudine quam cacexian uocant impediuntur aut abstinentia
menstruali aut ore matricis clauso aut collo inflexo uel carne
aut membranulis obstruso aut duritia densato uel saxitate quam
greci sclirosin uocant aut ulcere aut horum similibus
obstaculis uel cecitate seminalium uiarum et propterea femina
ueluti eunucha permaneat aut ut plerique memorant luxuriosis
moribus exercita nec regula uite seruata ipsa sibi causa sit
sterilitatis illate

 oportet ut si debilitate corpus afficitur resumtione
fortificemus si egritudine cum ratione congrua conformemus
stricturam relaxantes solutionem constringentes aut si passio
tardauerit recorporatiuis utamur uel si iam dudum ypospadias
fuerit masculus cirurgiam adhibemus non aliter in femina
debilitas resumtione est corrigenda egritudo tarda
recorporatiuis depellanda alienitas aliqua in parte genitalium
aufferenda ulcus pro sua differentia aufferendum cauerna aliqua
obstrusione cecata circumincidenda non enim specialis queque
passio una atque eadem re impedit conceptionem nunc quoniam
regulares explicuimus passiones quas greci dieteticas uocant
ueniemus ad ea que cirurgia atque farmacia hoc est officio
manuum uel medicaminum potestate curantur

 de difficili et laborioso partu  

 plurime sunt cause quibus laboriosus et difficilis partus
efficitur quarum altera parientis est altera nascentis alii
uero etiam tertiam causam addunt extrinsecus accidentem secundum
alios et quarta est hoc est scematis secundum muscionem
uero ex omnibus predictis congestio conficitur

 partus autem difficultas a patiente emergens alia parientis
animo alia corpori ascribitur animo ut tristitia timor ira
gaudium uerecundia ignotus laboris motus quibus primo partu
afficiuntur

 corpori nunc secundum totum corpus nunc secundum partem
secundum corpus totum si multum tenue fuerit et propterea
dolores ferre non ualuerit aut pingue nimis ut motus matricis
impediantur cum neque inclinis neque reclinis potest esse
parturiens et eius spatia pressa iunguntur inruentibus cutibus
atque membranis ceteris quibus uenter tegitur que quidem sepe
pinguedinis causa lacertosa fiunt et sunt in laxamentum
difficilia cum sit parientibus quedam indulgentia necessaria
aut cum debilitas aut habitudo mala corporis extiterit et
propterea non sufficiat conatibus fortitudo que deponere uel
excludere ualeat fetum maxime si maioris fuerit forme etenim
robusta minime pelluntur quorum tarditati longitudine gemitus
non ualet se equare doloribus interruptus et propterea partione
temporis non uno atque eodem set crebris impulsibus fetum
excludat ut uersa uice si partibus fuerit angusta uia nec
incremento uteri dilatata uel ad exprimendum longe summotis in
rotunditate partibus que despuere ualeant fetum paruitatis causa
pene iactantes difficultas profecto partus occurrit item parte
aliqua corporis partus impeditur aut matrice tumente aut
aliquibus condilomatibus impedita aut naturaliter spatio cubilis
conducto aut angusto collo uel inflexo aut ex parte obstruso
carne aut membranulis uel quod paruam habet cauernam item
iniusta ueneris cognitione uitiata parua matrix uero perfecta
temporibus difficiles recessus partium fetui subrogat et eius
augmenta premit aut uicina passione possessa ut emorroidis et
collectionibus in podice constitutis aut in sinu muliebri quo
nascentis transsitus impedimento tardetur aut uesica lapide
obstrusa uel oppresso longaone stercorum retentione inter ipsum
enim et uesicam matrix constituta inualescentibus uicinis
opprimitur et conducto spatio clauditur

 ex folliculo difficultas accedit cum tarde relicto matricis
fundo recesserit siue grassitudinis causa tardius inhiauerit
aut rursum tenuitate nimia ruptione celeri atque intemporali
ruptus liquores proprios effuderit qui natura prouidente lapsui
fetus fuerant preparata atque ob id sero exitu tardatus siccas
in partes ueniens excludendus difficultatem faciat partus

 extrinsecus uero accidentia huic obstant officio ut frigus
nimium corpus astringens aut immodicus uapor relaxans raritatem
uiarum naturali feruore aufferat uires aut si forte quicquam
adiutorio necessarium defuerit obstetrici

 item ipsius fetus causa partus impeditur cum forte plurimo
naturali nutrimento concretus ingentis forme magnitudinem
sumserit et propterea necessario coartatur aut ydropis similem
uteri faciat extantiam aut eius aliqua pars fuerit maior quam
membrorum nature conueniat ut exempli causa caput grande uel si
gibbosus sit aut aliqua parte membrorum superflua concretus ut
tres habens manus uel si fetus numero plures fuerint ut duo
uel tres aut eo amplius tunc sibi inuicem irruentes obstrusione
facta difficultatem sustinent exeundi ut in teatris fusus
populus multitudine nimia quamuis lata ianuarum claudit spatia
aliquando etiam fetus imbecillis aut debilis aut paralisi
uitiatus et ideo motu deficiens minime ualet adiuuare parientem
cum ui sua debeat ad exitum properare aut si forte mortuus
fuerit et propterea matricis osculum non distendat set magis
tardando officiat cum morte grauior sit aut frigidus ut etiam
matrix procul dubio perfrigescat et ob hoc densata claudatur et
non solum si mortuus uerum etiam si corrupto corpore fuerit
frigidus fit etiam difficultas partus cum paruum fetus habuerit
caput non enim ualebit longa distendere atque cetero corpori
exitum dare aut obstetricis manibus adiuuari

 item scemate oritur difficultas que quattuor sumit species
principales aut enim in caput aut in pedes aut oblicus aut
duplicatus uenit fetus set oblicum uel duplicem ferri omnino
contra naturam ueteres probauerunt in caput autem uel pedes
uenientem sola specie a natura differre cum enim prelato capite
descendit porrectis manibus ac femoribus iniunctis neque ulla
inclinatione curuatum omne permanserit corpus et os matricis
fuerit erectum uel si pedibus ante latis descenderit similiter
manibus porrectis et non inflexo cetero corpore recto ut
supradictum est matricis osculo naturale profecto uideatur
scema et propterea partui facillimum set horum anteponitur
primum cum autem non supradicto ordine descenderit contra
naturam profecto dicitur scema et propterea partus
difficultatem dabit

 set hee quattuor scematum differentie plurimas mutationum
species sumunt etenim prelato capite descendens contra naturam
uidebitur si non recto ductu caput matricis feratur in osculum
set aut in anteriora aut posteriora aut obliqua aut si caput
in orificio matricis habeat reliquum corpus contortum descendat
aut in priora ab orificio aut retrorsum infigat aut in
oblicum se prohiciat aliquando sine obstrusione
aliquando cum obstrusione etenim altera manu premissa et
propterea in contrariam partem inclinatus aliquando utraque manu
premissa obstrusionem facit inclinata scilicet parte membrorum
aut capitis atque humerorum et aliquando distantibus pedibus
atque cruribus aliquando coniunctis

 item contra naturam uidebitur si pedibus nunc ante latis non
recto ductu in osculum matricis feratur set in anterioribus aut
posterioribus aut obliquis incumbens et nunc sine obstrusione
nunc cum obstrusione et nunc altero crure premisso et altero
interius flexo et nunc utroque crure et nunc utraque nunc
altera manu non lateri iuncta set supra caput reflexa aut
utrisque nunc distantibus pedibus duabus in matricis partibus
diuisim infixis aliquando duplicatis genibus antepositis in
exitum fertur ita ut plantas capiti iunctas in orificio
inuenias aut reflexis tanquam sedens cruribus descendens
natibus ante latis

 item in obliquo scemate nunc supra latus nunc pronus nunc
supinus nunc equali positione suspensus ut immisso digito
corporis media nobis occurrere uideantur aut multo inferius
latentibus membris non tactu aliqua pars corporis prominens
occurrat ut caput fetus aut crura at duplex uenerit aut in
spinam reflexus aut in anteriora reclinatus et eius duplicatio
spectauerit fundum matricis caput autem cum pedibus osculum
matricis uel uersa uice et nunc pari duplicatione ut capiti
pedes coequentur nunc iniqua ut caput aut pedes existere
uideantur erunt singule differentie considerande

 traduntur autem femine magis quam masculi difficultatem
partus inferre siquidem sint motu tardiores et sepe supino
scemate uenire uideantur masculi uero proni cum celeri motu

 omnium autem supradictarum differentiarum alie aliis peiores
esse noscuntur ut parientis minor forma quam magna item
nascentis mortuum corpus quam debile uel inbecille ex quattuor
autem predictis scematis que in capite nascuntur et
secundum naturam efficiuntur exoptabiliora sunt et antelatis
pedibus oblico exoptabilius duplex uero omnibus predictis
grauius erit enim primo replicatio adhibenda tunc etiam
correctio ut recto descensu feratur et magis antelato capite
quam pedibus aut obstrusione remota quam coniuncta illud enim
solius indiget correctionis partium in altiora item nullo
premisso membro hoc est manu uel pede leuius est quam si horum
quicquam fuerit comitatum et tunc magis si duorum membrorum
fuerit adhibenda correctio erunt enim reddenda procadentia tunc
obstrusio resoluenda atque prauitas corrigenda set in obliquis
supinum grauius est scema quam si fuerit in latus item supino
grauius est pronum facilius enim osculum matricis obtrudit
nullo spatio immittendis manibus derelicto mutandi scematis
causa item si iniqua fuerit parte fetus obliquus quam si equa
leuius iudicatur ut enim possit mutari scema partes difficile
teneri possunt

 in duplicibus uero si duplicatio superiores spectauerit
partes erit correctio celerior quam si inferiores summitatibus
enim corporis superius remanentibus subiecte partes medie nostris
tactibus occurrunt quot enim profecto non possunt  set hoc
scemate peius est si in contraria sui fetus fuerit inclinatus
quam si in spinam refractus etenim si officium decisionem
exegerit facilius anteriore corporis diuiduntur grauius et
difficilius duplicato fetu scema est iniqua parte corporis
factum quam si equa fuerit lance libratum in isto enim facile
obstetrix quam uoluerit partem inuertit et interius faciet
remotum

 de preparatione rerum ad difficultatem partus necessariarum et
male parientium diligentia  

 erunt preparanda officio obstetricis aqua frigida uel calida
oleum decoctio fenugreci siue radicis malue aut lini seminis
spongie molles panni mundi tenere fasciole oua non cocta et
species multe odoramentorum non percutientium clistere
scalpella flebotomum

 in hiis igitur que strictura difficultatem partus incurrunt
uel conductione regionum per quas fetus egeritur siue frigore
aeris siue duritia corporis siue cauitate clunium aut
breuitate matricis e natura ueniente aut cruditate nubentum
puellarum et iniusti temporis conceptione aut pinguedine
partibus pregrauatis et impressione turgentium membrorum aut
mestitudine uel timore aut collo matricis flexuoso aut siccitate
earundem partium siue qualibet causa dimissionis erit siue
indulgentie tempore primo adiuuanda pariens fomentis iugibus olei
dulcis et calidi uel decoctione fenugreci ac lini seminis aut
malue aliquando et ouorum liquoribus admixtis sic enim
indulgentiam sumere poterunt partes oppresse uel ipsius
transitus difficultas humectata exeuntibus membris lapsum facilem
ministrabit tunc etiam cathaplasmatibus lini seminis et
pollinis aut fenugreci ex oleo aut aqua mulsa confectis pubetenus
usque ad umbilicum atque clunibus impositis medebimur atque in
sessionibus quas encatismata uocant laxatiuis utemur addita
spongiarum uaporatione mox rapientes humectationem cutis ne
frigore partes afficiantur hiis uero que etiam dolore pulsantur
erunt uesice oleo calido plene femininis apponende uel sacelli
calidis pollinibus impleti et erit adhibendus motus fertorio
siue animalium uectatione siue hominum ministerio manuali aere
mediocriter calido altiori scemate locato capite parientibus
latens enim motus atque sensim adhibitus ire in exitum admouet
fetum

 oportet etiam timentem feminam consolari et in audaciam
prouocare quo ferendo superet periculum ignaram uero partus
nunc primum labore degustato occurrentibus doloribus spiritum
repulsum ad ilia reuocare item defectu lassatas
impercussibilibus odoribus resumendas esse mandamus ut mali
citonii panis cucumeris puleii debilis autem si erit pariens
uel longua egritudine fatigata erit cibo nutrienda captata
indulgentia laboris

 pinguem autem mulierem lecto locabimus pronam atque ita
genibus incumbentem se sustollere iubemus quo omnis uentris
tegmina hoc est cutis et cetere membrane a matrice recedant
sic quoque que natura concauis fuerit clunibus erit locanda ut
matrix decadens ad interiora recta linea ducatur ad suum collum
siue osculum tunc immisso digito ceroto molli tincto uel aliquo
laxatiuorum succorum pinguedine erit osculum matricis ungendum et
sensim differendum et quodam circulato ductu si clausum fuerit
aperiendum

 matricis etiam colla si flexa fuerint corrigantur aut si
quicquam fuerit turgens obstaculum reprimatur quod si fieri non
potuerit decidatur aut turgentes extantie quas greci
condilomata uocant uel membrana obstrudens aut caro innata aut
horum quicquam simile obsteterit partui aut egestionum
naturalium retentio erunt stercora clistere retrahenda ex oleo
et calida aut aqua mulsa urina uero excitetur aut si lapidis
fuerit obstrusio ad spatia uesice reuocetur at si folliculus
non hyauerit pulsu digiti loco precauato diuisura est facienda
si autem eruptione propria folliculus fuerit effusus ut
antequam fetus imminet euacuetur atque siccatus faciat
difficilem partum erunt per clistere lenes iniciendi liquores in
muliebrem sinum et fenugreci aut seminis lini decoctio uel
hiuisci radicum

 at si forte contra naturam fuerit fetus uenientis scema erit
naturale reddendum et si prelato capite descendens magnitudine
ipsius capitis os uulue clauserit et exire non poterit
intrinsecus repellendus est et immittenda sinistra manus
preuncta detonsis unguibus ne ulla partium punctio sequatur
tunc illo tempore quo naturaliter matrix suum aperit osculum hec
enim uicissim facit per ipsum digiti in longitudinem porrecti
et sibi inuicem conducti immittantur quibus apprehensus fetus
sine ulla cassatione educatur pariente suis conatibus adiuuante
si enim ullo tempore quo se clauserit matrix certamine quodam
uiolento id faciat profecto contra naturam ueniens fetus et
ipsa pariens leditur et obstetricis intentio minime perficitur
facilius etiam fetus adiuuatur si contrario scemate quo fetus
uertere uoluerit pariens iaceat ut exempli causa supra dextrum
latus si in sinistrum fetus fuerit inclinatus aut uersa uice
supina uero et humanioribus secundum clunes stramentis ut
descensibilis facilitas accedat si se ad altiora sustulerit
fetus aut superioribus incubuerit partibus prona uero et suis
genibus incumbens si forte ad clunes fuerit inclinatus

 set si obstrusione facta supradicte fuerint inclinationes
erit primo ab ore matricis submouendus atque suspendendus ut
aliquantum distare uideatur et tunc secundum naturam
corrigendus si autem manum premiserit ceteris corporis partibus
intus clausis ac retentis non erit adducenda ne maior fuerit
obstrusio reclinato interius capite et ob hoc impossibili
eductione articulis potius euellatur aut sola manus abstrahatur
quapropter humero nascentis digitis infixis impulsu quodam
subleuatio facienda est atque ita cum in matricis cubile uerse
fuerint partes erunt corrigende flexo cubito atque lateri et
femori sue partis coniuncto extenta scilicet manu ne ullo
obstaculo partus impediatur set si utreque forte manus
procadentes exierint erunt utreque summitates humerorum digitis
impellende et subleuatione quadam interius reuocande tunc etiam
brachia reuocanda et inflexis cubitis lateribus et femoribus sue
partis adiungende manus et apprehenso capite sensim educendus
fetus set si natura breue fuerit caput et ita procadant manus
correcto capite si fuerit inclinatum apprehensis manibus
educendus est fetus

 si autem pedibus antelatis descendens in aliquam partem
fuerit inclinatus erit corrigendus et recto educendus ductu non
aliter quam si capite uenerit antelato set si alterum forte
premiserit pedem rursum non oportet educere fetum altero pede
interius flexo set immissis digitis secundum pubem nascentis
impellantur loca donec cubili matricis reuocentur tunc immissa
manu aliud crus simplicandum et alio cruri iungendum ut pariter
porrigantur set si utrumque pedem premiserit flexa interius
altera uel utraque manu rursum fetus subleuetur et eius manus
relocentur si uero distantes pedes distantibus matricis partibus
incubuerint erunt coniungendi et recta linea ori matricis
opponendi set si genibus antelatis uenerit erit non aliter
reuocandus et subleuatione facta correctis cruribus educendus
pedibus antelatis si autem prelatis natibus uenerit supradicto
modo subleuetur et resimplicatis cruribus manibus quoque
correctis ac suis femoribus iunctis educatur

 at si oblicus uenerit uel supinus uel pronus erit sensim
supra latus uertendus quo immittende manui detur locus set si
supra latus ueniens descenderit immissa manu sensim erit
uertendus set si iniquum erit partium libramentum ut altera
pars ori matricis plus ab altera uicinetur erit magis interiori
fauendum ut sue exterior correctioni consentiat si uero
obliquitas fuerit equalis ut in partita corporis longitudine ori
matricis medium uideatur obiectum erit melius si fieri potest
caput prius in exitum prouocare est enim hoc melius scema ut
latiora prius egerantur neque maneant manus

 set si duplex descenderit et duplicatio summitatibus corporis
fuerit coequalis hoc est pedibus et capite erit resimplicandus
interius repulsis cruribus si uero iniqua fuerit duplicatio
erit primo inuertendus ut fundo matricis duplicatio reddatur
tunc resimplicatus ut supra diximus educendus

 set si plures fuerint irruentes fetus erunt similiter
interius subleuandi ad matricis cubile et tunc singuli educendi

 hec omnia leniter et sine quassatione facienda sunt ab
obstetrice ita ut frequentius oleum calidum et predictos succos
fenugreci et lini seminis et malue cocte locis ipsis infundat
hac enim diligentia laxus exitus infanti preparatur ut sani
euadant et pariens sine uexsatione seruetur

 set si forte in eductionibus quas faciendas docuimus
resistere difficultatem uiderimus aut magnitudine fetus aut
morte aut uehementi qualibet obstrusione erunt uehementiora
necessaria petenda

 de fetu extrahendo uel decidendo quod greci embriulciam uocant  

 nunc extrahendi siue decidendi fetus rationem prosequimur
etenim si ante uite exordium fuerit corruptus parientem tamen
seruandam esse necessarium dicimus denique impendens periculum
predicantes irruentibus demum febribus et consensu neruorum et
aliquando nimietate tumoris ita ut cancrena ibi efficiatur et
propterea uite spem tenuissime superesse soluto corpore
defectionibus in sudorem et frigidum torporem pulsu minuto uel
submerso omnino cum acutis febribus tunc mentis alienatione et
membrorum raptu indignatione neruorum nec tamen relinquendum
solacium curationis

 laborans igitur mulier principio locanda est supino scemate
ita ut postrema pars corporis declinantis iaceat stramentis
superior altioribus lecto scilicet firmo et stramine resistenti
ne mollia cedendo submissis clunibus usui medendi officiant
tunc patefactis femoribus atque curuatis superius ad umbilici
partes erunt pedes in sponda lecti singuli in suis partibus
firma positione locandi atque ita ex utroque latere ministris
astantibus corpus tenendum uel fasciolarum nexibus torax
laborantis inligetur lecto ne dum fetus extrahitur laborantis
quoque corpus sequatur et conatum minuat medicantis sedeat
igitur medicans paulo inferius ut manus eius laborantis pedibus
coequentur tunc distentis fibris sinus feminini ex utraque
ministrorum officio manus sinistra inhiciatur est enim in hoc
usu dextre preponenda facilitatis atque munde operationis causa
conductis igitur capitibus digitorum in deductione coni et ori
matricis iniectis queratur locus embriulco ferramento
aptissimus quo appositum non facile dilabatur

 denique si fetus capite antelato descenderit apta dicimus
loca penetrationi ferramenti occipitium oculos os si uero
etiam latus iugulo aut inter costas embriulcus melius
infigitur si uero pedibus antelatis descenderit erunt sub
pectine aptissima penetrationi ferramenti loca et laterum media
et iuguli quando autem nullus ex supradictis inuentus fuerit
penetrationi locus conueniens  tunc tepefacto embriulco et
dextra manu apprehenso nutum sinistre manus digitis pretectum
sensim ori matricis inferatur et quocumque predictorum loco
infigatur tunc medicans eiecta manu foris embriulcum ministro
tradat eodem modo etiam alterum immissum alii parti infigat quem
similiter ministro tradat ita tamen equaliter infigantur ut
cum conari ceperit equaliter adducere possit minister uero
iussionibus medicantis inseruiens sensim euocet fetum et neque
iniquo conatu ac iugi agitet neque facili indulgentia deserat
recurrit enim membrorum si quid fuerat euocatum indulta
tenacitate dimissum et ante facte euocationis minuendo
beneficium tollit ad id quod fuerat redeundo

 si uero ulla forte obstrusio fuerit consecuta medicans
immisso demonstratorio digito inter matricis osculum et
obstrudens corpus circulato ductu orificium aperiat ut
strictura soluatur et quicquid ibi corrigendum est corrigat
frequentius oleo calido et succis ipsa loca irrigans cum uero
competenter infans secutus aliquantum foris exierit superioribus
partibus iterum embriulcos infigat et hec tam diu faciat donec
totum corpus infantis egeratur si autem ille partes infantis
que foris emisse sunt nec embriulcos admittere possunt nec
reliquum corpus foris exire permittunt et si aliqua pars
infantis multum grandis sit aut pecus mortuum sit ut nec girari
nec exire possit restat ut membratim conscissum
aufferatur

 et si folliculus procadens intus non poterit reuocari nimie
obstrusionis causa uel fetus mortui quod quidem conicitur cum
neque rubri coloris neque calens fuerit set liuidus atque
frigidus et nulla uibratione pulsatus erit primo pannis
inuoluendus ne manibus dilabatur tunc sensim adducendus donec
sequentia promantur atque ita ab articulo humeri decisio
facienda hoc etiam est adhibendum si crus fuerit ante latum
tunc etiam digitis uersato residuo corpore insertione
embriulcorum perficienda detractio set si forte due precadant
neque adducenti in exitum consentiant eodem modo quo unam
decidendam diximus erunt utreque decidende secundum articulos
humerorum at si capitis magnitudo obstrusionem fecerit
embriotomo digito medio atque salutari pretecto si ydrocephalus
hoc est aquam intra cutem capitis habens fuerit fetus eius
capud prius in occiputio pungatur ut effuso humore uastitate
diminuta obstaculo careat si uero naturaliter fuerit
capitosus ipsum caput manibus confringatur cedit enim
facile nostris inpulsibus nouitate ossuum tenera mollities que
si restiterint ferramento in occiputio caput aperiatur ut
effuso cerebro abbreuiatum concadat set si totius corporis
magnitudine exire non poterit et in diuexum iacens humeros in
lateribus uulue habuerit etiam si adhuc uiuat iugulis eius
ferramentum infigatur ut effuso habundanti sanguine corpus
tenuetur hac etiam ratione uentrem ipsius aperimus si ydrops
fit ut humore effuso intestina eius adducantur manus etiam ac
pedes sicut prediximus ab articulis precidimus

 si uero duplicatus fetus sic remanserit quomodocumque
inuenitur sic precidatur et tollatur precisse autem partes in
tabula componantur ut uniuersa membra considerentur ne quid ibi
remaneat et post mulieri periculum inferat

 si uero per embriotomiam quam nos concisionem dicimus
irruat tumor partium ex quassatione ueniens prius quidem
predictis succis ipsas partes cum oleo calido irrigamus et
paragorizamus at si forte fluor sanguinis fuerit consecutus
res constrictorias et bene competentes adhibemus que possint
constringere et exsiccare

 de retento folliculo quas secundinas appellant  

 cum fetus in manus obstetricis ceciderit si
folliculus adherens fetui forte remansserit adhuc seruato nexu
umbilici obstetrix substrato panno ne labatur alteri mulieri
in manibus tradito fetu locum temperare debet appositis
manibus sensim huc atque illuc adducendo extendens ut per
ipsum umbilicum euocet secundas id est folliculum
adiuuante conatibus suis ipsa parturiente si uero exire
tardauerit excisso umbilico separandus est infans et reliquum
umbilici tenendum et cum se aperuerit matrix adducendum cum
autem se recluderit non est conandum quia si ruptum uel
precissum fuerit statim se intus abscondit si autem nulla
pars folliculi procadens uisa fuerit seruata osculi matricis
apertione manus oleo peruncta calido immittatur et si
connaturatione matricis folliculus fuerit absolutus quicquid in
fundum matricis iam descenderit apprehensum extrahatur sin uero
adherens fundo matricis naturali nexu seruato fuerit inuentus
replicatus interius digitis apprehensus huc atque illuc rotetur
et a naturalibus consensu lentissimo absolutus aufferatur
imperite enim obstetrices recto ductu et grandi conatu
secundas euocantes matricem quoque sepius euertunt suis sedibus
motam et forinsecus eiectam set si secunde mites
conatus non fuerint subsecute et orificium tumidum
se recluserit ut manus immitti non possit fomentis
cathaplasmatibus laxatiuis uaporationibus cibis calidis
et solubilibus utendum est laxato etenim tumore indulgentia
partium facta decadunt que fuerant aliena

 de collectionibus in mulierum partibus emergentibus  

 frequentius ex precedenti nimio feruore uel extento
tumore aliquando in orificio matricis aliquando in sinu
muliebri aliquando in ipsa matrice collectiones emergunt
occurrunt autem cum febribus et orrore et dolore et punctione et
grauedine locorum in quibus emergunt et nunc urina nunc
stercora impediuntur pedes etiam cum corpore difficillime
mouentur aliquando autem ex magnitudine collectionis tumor supra
pectinem inuenitur et extantia turgens tactu apprehenditur
nam ille que in proximis partibus foris emergunt digito
obstetricis inueniuntur ille uero que non in osculo uel collo
set in alto id est in fundo matricis seu sinu muliebri
sunt minus quidem dolores habent et digitis apprehendi non
possunt frequentius tamen organo patefacte mulieris oculis
uidentur et corpus eius tenuatur et deficit et dimissionis
tempore sudores in fronte et ceruice habundantes occurrunt

 omnes ergo collectiones que in corpore emergunt ita ut in
pinnaculis aut in sinu muliebri inueniuntur cum mature fuerint
aperiantur supinata egrotante distantibus femoribus atque ad
umbilicum reflexis genibus manibus subiectis suis partibus et
duobus laqueis moderato spatio distantibus fasciola confectis
singulis inligatis si uero ualde attenuate sunt
circumcidantur ille uero que in orificio matricis inueniuntur
longuo flebotomo pungantur tunc perfecta cirurgia si nullus
tumor fuerit in partibus siccato humore linteolo in pusca
uel aqua frigida intincto contegantur omnique sinu muliebri
ex spongia uel lana molli et noua pusca madefacta bene
suppleto linteola hiis que siccatura sunt apposita contineantur
ne cadant contra apposita forinsecus altera spongia pusca
madefacta at si tumor fuerit in partibus erunt oleo calido
atque dulci fouende et spongiarum uice lanis mollibus
extrinsecus contegende tunc omnia prosequenda que de tumoribus
curandis scripsimus sordida uero uulnera melle cocto et
despumato tetrafarmaco commixto bene purgantur additis
egrotanti ciborum melioribus nutrimentis equalia uero uulnera
linteolis uino intinctis completa in cicatricem ducantur uel
medicamine diacadmias appellato aut ladano confecto aut
molibdo non sine precautione seruandum enim est ne cicatricis
latitudo in se ducta muliebrem sinum faciat angustiorem aut
superfluam carnem set cicatricem intelligimus factam cum ipse
partes albe uidebuntur sine ulla humectatione tunc etiam nullo
dolore pulsante

 at si in altioribus matricis fuerit collectio constituta
erit prohibenda cirurgia non enim uisui perspiciuntur incidenda
tunc etiam multo superposito corporis rubore naturali non sine
periculo diuiduntur set cathaplasmatibus et spongiarum
uaporationibus et sessionibus laxatiuis ac pessariis mollitiuis
e quibus est diaquilon eruptio prouocetur set si predictarum
rerum usu feruor non recesserit nec dolor minutus fuerit
adhibenda erunt cathaplasmata uaria cicatricem persuadentia ut
ex tritici polline aut fenugreci uel lini seminis siue ordei uel
lollii uel cimini uel erui cum melle et aqua decocti aut
decoctione fici oleo quoque admixto aliquando etiam ficu cocta
et trita et hibisco similiter cocto terebentina et yri
illirica encatisma fit etiam ex aqua in qua decoctum est laurum
et puleium uel marrubium et arthemesia et scopa regia
diptamnum centaurea et menta et herba saluia cogit enim
tempus exteriores partes acrioribus exercere uirtutibus quo
celerius in passione constituta tenuentur et purulenta
aperiantur ne permanens sanies plurimas putrefaciat partes

 denique similia quoque pessaria adhibenda sunt sicuti est
adheps anserinus et ficus diligenter trita singularum rerum i
resine terebentine  i rute  iii hyris illirice  ii nitri 
ii cum uero pessarium in lana fuerit inductum in ciprino uel
yrino oleo intingatur et sic apponatur non aliter conuenit
ex butiro et ysopo et adhipe anserino et gallinaceo et medulla
ceruina confectum competenter etiam meline diaforeticum
afforis imponitur quod ex oleo et spuma argenti et cera et
resina opopanace et galbano conficitur sepe autem erumpit
collectio in matricis cubile siquidem sit feruentius
aliquando etiam per muliebrem sinum sanies excluditur
aliquando intestina irrumpens uel ueniens per longaonem mixta
stercoribus egreditur aliquando etiam in uesicam erumpens cum
urina excluditur aliquando autem in cubile matricis collectio
erumpit et ibi remanens per cutem uentris foras exitum querit
quotiens ergo in matricem erumpit eicitur per ferramentum illud
quod metrencites dicitur quo uniuersa medicamenta possunt
infundi si uero in intestina erumpit per clistere in longaone
medicamen accipiat si autem in uesicam erumpit per chateteram
si uero caput foris fecerit cathaplasmatibus maturata scalpello
diuidatur diuisura ad inferiora porrecta quo facili lapsu
liquores egerantur non sine adiutorio scematis et impressionis
digitorum tunc purgata curatio adhibeatur deinde que carnes
ualeat innouare

 de ulceribus matricis  

 ulceratur sepius matrix difficili partu embriulcia
corruptione medicaminum abortionis causa datorum et magis
agriorum item ex collectione et ceteris similibus causis
sequitur autem patientem dolor in parte qua ulcus fuerit
constitutum et liquorum egestio uaria colore odore uirtute
quantitate pro ulceris differentia etenim si ulcus
tumens fuerit dolor grandis sequitur maxime si in osculo
matricis uel collo ulcus positum fuerit tunc pulsus et
feruor incendiosus tensio et parua liquoris egestio
sanguinolenti et feculenti at si sordidum fuerit minuto dolore
fluor liquoris augetur rasione quadam carnis infectus ac
tabosus si uero et cancerare ceperit odor putridus ibi
nascitur et iugis sanguinatio et nigra sanies accedit
consensu stomachi dolor capitis et ceruicis cum consensu
oculorum et inguinum febris et tabes corporis ita ut relaxantia
male accipiantur et constrictiua utiliter apponantur cum uero
nondum fuerit ulcus dolor et humor minuetur odorque malus
recedet ipsaque sanies limpida et coagulata fuerit

 tumenti igitur ulceri congrua est curatio quam ad tumorem
matricis supra docuimus ad sordidum autem ulcus succum
ptisane cum melle encolpizamus et tetrafarmacon in oleo liliaceo
solutum apponimus aut aquam mulsam plurimo melle confectam
aut in qua decoctum fuerit semen fenugreci aut malue radices
aut cantabrum aut lenticula descamata stringit enim
encolpizamus si uero diutius sordidum remanserit ulcus
utile est marrubium uel eruum cum mulsa concoctum farina etiam
erui diligentius trita ea loca complere uel yrisillirica aut
aristologia rotunda uel horum similibus eas partes aspergere
tunc cathaplasmatibus erui farina confectis aut lenticula
decoriata aut pani puro melle commixto apponenda etiam mollis
lana matricis osculo supradictis medicaminibus tincta si uero
putredo consecuta interioribus ulcus fuerit in partibus erit
difficilis usus curationis non enim possumus ad locum ipsum
medicamen ponere quod si inicere ceperimus etiam sanas partes
uexamus quare omnino intus leuioribus utendum medicaminibus
foras uero apponendum cathaplasma tepens ex pane et aqua mulsa
ac demum mortario tritum tunc tepens est apponendum item
palmule cum pane conueniunt atque lenticula similiter pani
commixta et horum similia inicienda etiam sunt que mediocriter
coherceant frigore ac uirtute ut plantaginis succus uue lupine
poligonii intibi singularia aut augende uirtutis causa admixto
uino austero aut nunc aqua infecto nunc puro

 si uero nimietas putredinis excreuerit uehementiores
erunt adhibende uirtutes ut decoctio ex uino aut aceto confecta
corticis mali granati uel punici cum foliis rose et
turionibus oliue euisci usualis et oleastri atque
agrestis mala citonia etiam ibi decoquantur et sic aut
singulatim encolpizamus aut etiam alumine mixto uel acacia uel
licio uel ypoquistida melius autem ex hiis singulis
decoctionibus encathismata adhibemus quibus minime
proficientibus adhibenda est unctio diacarti cum aceto tunc
etiam antera aut calcantum cum supradictis liquoribus et omne
quod dissintericis iniciendum scripsimus posita autem putredo in
exterioribus utrum recesserit uisu quoque probatur siquidem
cum omnis nigredo ceciderit aut si in interiora inuaserit
tunc abiisse cognoscitur cum dolore minuto et feruore cetere
quoque recesserunt molestie tunc adhibenda sunt laxatiua
hoc est tumoribus congrua laxatis enim corporibus reducunt ea que
putredine fuerunt alienata dandus deinde succi melioris cibus
paruus in remissione febrium uel doloris precurato unctione
egrotantis corpore

 cum limpidum fuerit ulcus iam possumus uarios cibos
et uinum dare lauacris uti uniuerso enim resumto corpore
facile poterit ulcus in cicatricem uenire quo tempore bene
utimur iniectione illa uini in quo decocta sunt folia rose et
mala citonia et mespila et sorba et lenticula et palmole et ex
hiis rebus encatisma utimur in pessario uero diamoron lana
scilicet intincta bene apponitur aut diacadmias aut dialadanu
in oleo competenter soluta que medicamina et afforis ab
umbilico in seorsum inducta sicuti cathaplasmata uel hiis que
afforis sunt imposita altitudinem penetrabunt et sic poterit
etiam emplastrorum uirtus afforis inductorum penetrare et intus
posita ulcera ad cicatricem rapere set quoniam ulcera
que non conuenienter curata fuerint cancrum in matrice facere
solent iccirco huius curam subiungimus

 de carcinosa matrice  

 generatur carcinoma in matrice nunc sine ulcere nunc
ulcidum sequitur patientes dolor pungens atque umbilicum et
clunes et crura similiter afficiens tunc maxime cum gradi
uoluerit patiens sequitur etiam inniquitas corporis atque
displicens sanitas torpor frigidus membra percurrens capitis
dolor et neruorum ceruicis cum radicibus oculorum et stupor
gelidus sudor uarius per membra animi difficultas et in usus
solitos piger motus spiratio difficilis sompnus admodum paruus
cibi fastidium ulcerato autem carcinomate etiam tetri odoris
liquores egeruntur feculenti aliquando etiam et tactu nostro
turgens ibi duritia inuenitur et aspera

 accessionis ergo tempore sumtus cibus aut corrumpitur
aut totus reicitur uenter soluitur tussicula sicca
occurrit  in lenimento uero aliqua minuuntur aliqua in toto
requiescunt in accessionibus igitur mitigatiuis utamur et si
ullus fuerit fluor constrictiuis si uero tumor uel feruor
laxsatiuis sollicite hec omnia facienda siquidem ex omnibus
que apponuntur cito in peius reuocari consueuit ergo si fluor
partium cogerit bene oleum rosaceum inicitur uel herbe
calicularis uel plantaginis uel intibi succus singulatim aut
amilo paruo admixto aut modico uino in quo cocte fuerint
aride rose uel uirides aut mellilotum et crocum que
contrita etiam pro pessario siue cathaplasmate apponi
possunt si autem tumor uel feruor fuerit erit olei dulcis
melle concocti mediocriter iniectio facienda tunc uitelli oui
et adipis recentis anserini siue gallinacei singulorum aut cum
fenugreco coctorum sunt etiam sessiones adhibende et
uaporationes tepide atque cathaplasmata mitia que non ingerant
set persuadeant laxamentum

 tunc lenimento accedente erunt resumptione corpora
reparanda atque fortificanda et omnis nimietas fugienda maxime
ciborum nullo enim peccato carcinoma grauius asperatur quam
corrupte digestionis hac diligentia si mulieres in toto non
curantur uel non grauissimis doloribus torquebuntur

 de scemate fistularum in muliebribus partibus
constitutarum scribere nolui siquidem obstetricibus superuacue
hoc insinuaretur

 de immodica landica  

 quibusdam landicis horrida comitatur magnitudo et feminas
partium feditate confundit et ut plerique memorant ipse adfecte
tentigine uirorum similem appetentiam sumunt et in uenerem
coacte ueniunt suppina denique mulier locanda est conductis
femoribus ne febre feminini sinus distantiam sumant tunc in
midio est tenenda superflua atque pro modo alienitatis sue
scalpello precidenda si enim plurimum extenditur porrecta
longitudine sequetur  atque ita inmodice decissionis largo
fluore afficit patientem set post cirurgiam erit adhibenda
cohercens atque  curatio

 de cercosi  

 apollonius uero et sostratus et filoxenus asseuerant
quamdam carnem emergentem in osculo matricis femininum
sepius implere sinum aliquando etiam in exteriora progredi in
similitudinem caude set fluor sanguinis metuendus non est in
ista superflua carnis extantia in midio igitur ferramento siue
digitis apprehendenda atque extenta polipico id est trium
digitorum spatio a radicibus decidatur tunc cohercens curatio
adhibeatur

 de thymis in muliebribus partibus  

 nascitur thimus aliquando in fibris aliquando in ipso
interiori sinu aliquando in matricis osculo siue collo est
autem extantia quedam aspera sepe sine dolore et aliquando
rubea aliquando alba corimbo similis thimi unde nomen accepit
in exterioribus igitur positus thimus qui et uisu apprehenditur
midio ferramento alienitate extenta polipico spatio decidatur
et cohercens medicamen adhibeatur si uero interius fuerit
alienitas constituta que medicaminibus tolli non potest
malaxari debet

 de hyatibus quos greci ragadas uocant  

 ex uiolento partu et coaceruata purgatione aut alia
qualibet simili causa ore matricis sepius rupto hiatus
nascitur si igitur recens fuerit et sine ullo tumore erit
frigidis et cohercentibus curandus uirtutibus quibus cito in
cicatricem cogatur si autem partes intumuerint laxatiuis
mitigentur si uero callosus fuerit hiatus primo
emolliatur quo relaxato si callositas remanserit apprehensa
scalpello decidatur sic enim leuiter sanatur

 de condilomatibus in matrice positis  

 frequentius in partu ruge que in orificio matricis fiunt
accepta soliditate condilomata que nos tubercula dicimus
faciunt que si cum feruore fuerint paragorizanda sunt deinde
commalaxanda nouissime cirurgia tollenda sic enim facillime
cicatrizantur

 de emorroidis in matrice positis  

 emorroydes raro generantur in ueretro feminino
sepius autem in matricis osculo siue collo aliquando
enim dilatari uidentur ultra naturam sui uene siue arterie atque
emorroydas efficere sequitur igitur patientes sanguinis
fluor plurimus difficile purgationis ordinem seruans set magis
inordinatis errans occursibus tunc pallor uirium
defectio aliquando etiam grauedo et nulla sanguinis
egestio apprehenduntur autem cum digestis partibus apparet
quedam extantia accessionis tempore sanguinea siue rubra cum
dolore leuior tamen atque mollior tactu in lenimento autem
rugosa atque sine dolore subliuida ille uero que intus sunt
licet non uideantur ex aliis tamen signis apprehenduntur
primo enim preter solitum tempus fluor sanguinis irruat plurimus
cum uero cessauerit nulla sanies emanet quod quidem si
latuerit nullum faciet periculum curationis siquidem plurimus
fluor sanguinis eandem poscere diligentiam uideatur quam superius
de fluore sanguinis scribentes plenissime docuimus differunt
autem a se emorroides natura quod quedam simplices et humide sunt
et molles et lenes et breues alie uero sunt durissime et dolore
omnem uicinitatem percutientes grandes et aspere propter
difficultatem sinthomatum difficile curabiles et quod in alto
sunt et non uidentur ille uero que simplices et humide
sunt cumque lenitate inueniuntur leniter sanantur

 oportet ergo accessionis tempore si dolor nimius fuerit
ea apponere que ad feruorem uel tumorem matricis poni
iussimus dolore uero recedente si plurimus sanguis fertur ea
que constringunt et encatismata staltica adhibemus ipsasque
emorroydas puluerizamus cortice mali granati trito cum galla
et frigida cum aceto tangimus uel acaciam et ypoquistidam
in uino soluentes illinimus tunc lenimento accedente resumpta
patiente eo scemate quod superius docuimus sarcolabo uel
midio sumende emorroides atque tenende et adducende et polippico
spatio inferius scarificande non ut inferius omnis sessio
decidatur tunc cohercens adhibenda curatio quam greci
estimmenon uocant hec est que frigore et uirtute sua partes
coherceat est etenim ratione carens post decisionem
medicaminibus uti scabiosis e quibus humores exorti generent
periculum patienti

 de casu matricis quam greci prothosim uocant  

 procadit sepius matrix ex inerti embriulcia uel immoderato
tractu folliculi aut saltu nimio patientis uel pondere
imposito uel per casum in latus uel aliquo ictu uel spiritu
pressius retento aut ex aliis quibuscumque similibus causis

 aliqui igitur totam cadere dixerunt membranis quibus tenetur
percussu hyantibus aut aliqua causa laxatis non aliter quam si
paralisi uexentur item alii ex parte cadere dixerunt

 oportet igitur cum recens fuerit casus matricis quod
dinoscatur cum ea adhuc sanguinolenta et sine tumore est
aqua frigida uel pusca diligenter eam lotam digitis uel spongia
rotunda retrorsum pellere et reuocare muliere supinata
cruribus distentis tunc relocatione facta implendus sinus
muliebris spongia pusca frigida infusa uel lana et conductis
femoribus addenda ligatio subleuatis leniter clunibus stramine
subiecto uel pedibus lecti ad inferiorem partem constitutis
addito fulcimento ut iaceat patiens submisso capite humilioribus
stramentis inferioribus partibus altius subleuatis tunc
abstinentia cibi usque ad tertium diem adhibenda ac deinde cibus
dandus paruus simplex et alternis diebus atque correcta
relocatione adhibenda resumptio non sine cautione

 at si iterum decadens exierit erit primo clistere
simplici uenter euacuandus et sic reuocata matrice patiens
submittenda usque ad pubem in decoctione mirte lentisci
rubi rosarum mali punici et ungenda matrix acacia uino
soluta aut galla et quibuscumque similibus tunc lana
muliebri sinu est immittenda uel spongia eodem humore
intincta

 set si foris constituta plurimo tardauerit tempore iam
frigida aliquando etiam manifesto tumore possessa ita ut
exercitius doleat aut si paralisis causa ceciderit erit aqua
calida uel oleo dulci fomentanda uel fenugreci decoctione aut
lini seminis aut maluarum et sic reuocanda est et omnibus
calasticis curanda tunc si tumori aderit magnitudo adhibenda
flebotomia et cetera laxatiua paralisi congrua uel maiori tumori
sufficientia cum autem frequentius reuocata ceciderit et
effecta fuerit cronica bene tunc reuocabimus si stalticas
cucurbitas sine scarificatione lumbis et utrimque
uertebris imponimus utendum etiam epithimatibus ex malis
citoniis confectis et palmulis thebaicis est dyayteon
emplastrum apponendum et omne corpus fortificandum
analenticis cibis tunc addito clunibus sinapismo atque pubetenus
pectini usque ad ruborem cutis acrioribus fricamentis ut
sinapis puluere metasincriticum pessarium apponendum quod
constat ex nitro et uua passa et ficu intunsa

 si uero frequenti casu alienata aliqua ex parte nigrum
uenerit in colorem utimur medicamentis quibus cancrum
tollere consueuimus uel ferro nigredinem alienatam et mortuam
 sic nos eam tollimus si uero sepius cadendo fuerit
ulcerata et connaturata fibris feminini sinus ut quidam
memorant adeserit cum non recta linea partium discretio fieri
possit placet nobis causa salutis sic eam dimittere siquidem
plurimas mulieres sic diutius uixisse antiquitas asseuerat

 de obstrusione matricis  

 obstruditur sepius osculum matricis nunc cicatricis
conduction ex antecedenti ulcere aliquando tumore aut callosa
duritia derelicta qua passione femine uirile semen accipere
prohibentur aut si acceptum tenuerunt perfectum fetum reddere
organo uero patefactis mulieribus et oculis uidetur et digitis
apprehenditur inuenitur enim osculum concadens siue conclusum
atque callosum set si tumor fuerit rubrum cum inflammatione
quotiens ergo inflatum et rubrum cum feruore uidetur omnibus
ad feruorem matricis facientibus utimur recedente uero
feruore callum in medium diuidimus et ex utraque parte latius
precidimus ne rursum cicatrice concurrente osculum matricis
claudatur

 de incarnato feminino ueretro quod greci atreton uocant  

 differt hec passio a se ipsa nunc genere nunc loco genere
siquidem puelle atrete id est clause nunc ab ipso ortu
creantur nunc ex accidenti aliqua passione clauduntur cum forte
ipsarum partium aliqua ulceratio precesserit que amplexu mutuo
concurrens faciat unam partium cicatricem loco uero differt cum
nunc in pinnaculis aforis fibrarum connaturatione sibi
coherentibus obstrusio constituitur nunc in medio sinu muliebri
nunc circa osculum matricis cum uel pulpa in eisdem locis ex
accidenti aliquo adnascitur uel connaturatio partium ulla
irruente passione uel membrane obstaculum ab initio cognoscitur
quotiens ergo afforis in pinnaculis fibrarum connaturatione
obstrusio facta fuerit mulieres impediuntur ad usum uirorum et
ad purgationem et ad conceptum si uero pinnaculis patentibus in
medio sinu muliebri clausura fuerit commixtio uiri et
conceptus impediuntur siquidem menstrua per cauernas uesice
administrata per urinam effunditur quotiens orificium matricis
clauditur nec concipiunt nec purgantur uiri tamen usus non
impeditur si uero impedimentum illud quod orificio positum est
pertusum fuerit etiam purgatio effici potest conceptus tamen
denegatur cum uero cauernacula recta linea contra matricis
osculum fuerit constituta etiam conceptus fiet sepius set
perfectus minime reddetur fetus

 apprehenditur autem hec passio uisu tactu
interrogatione uisu ut si in pinnaculis fuerit clausura
organo patefactis mulieribus uidebimus si uero in medio est
pulpa uel membranum post pinnacula immissis digitis in medio
tactu sentitur separatur autem an pulpa sit an membranum
quod impedit ab eo quod pulpe solidiores sunt et duriores
membranum pressum et molle sit et cedat interrogatione quia
si orificium ita clausum sit ut non possit de organo
uideri ipsa mulier relatione sua instruere nos potest ad que
officia impediatur

 ex omnibus autem differentiis quas prediximus facillime
curari possunt que in pinnaculis habeant membranum siquidem
durissime pulpe cum ingenti difficultate precidantur et moleste
sanguinent et nisi sollicite fuerint curate cito renasci
possunt membranum autem et facillime tollitur et sanguinationis
metum non habeant nec aliquando renascantur cum ergo curari
ceperint componende sunt supine patentibus pedibus et si in
pinnaculis inuenta fuerit obstrusio scalpello medietas diuidenda
est usque ad inanitatem si uero in medio sinu fuerit
impedimentum inuentum simili modo curabitur si cum cauerna
est membranum illuc infixis ancistris rumpendum est et
tollendum si autem pulpe fuerint inuente in girum precidende
sunt ferramento illo quo polipos tollimus et ita sollicite
secandum ne aut uesice collum aut longaonem tangamus ne incipiat
turpiter aut stercus aut urina exire si autem in orificio
fuerit clausura et sine cauerna fuerit flebotomo medietatem
sollicite diuidamus et infixo ancistro extendentes siringotomo
precidamus si autem occurrente purgatione intus sanguis
remanserit siquidem clausum orificium nichil foras emittat post
sectionem trumbos illos purgationis qui intus remanserant si
potest fieri statim tollere debemus si uero impedimentum
aliquando occurrerit altera die bene eos excludimus post
sectiones uero qua diligentia uulnera sint curanda retro
frequentius est ordinatum ita ut cum ad cicatricem rapi
ceperint priapisco medicamine quod ad cicatricem facit illinito
usque ad plenam sanitatem non inde recedat ne iterum partes
cohereant

 scio me retro ad inspiciendam ualitudinem mulierum
sepius organi mentionem fecisse et quoniam nisi insinuata
fuerit disciplina quatinus hoc ipsum fieri possit occurrente
necessitate obstetrices facere non audent ideo placuit nobis ut
etiam hec geneciis adderemus ut ex rebus huic operi necessariis
nichil pretermisisse uideamur

 itaque supinam iactans eam que inspici habet fasciam
longuam accipies et mediis partibus eius duobus laqueis factis
ita ut inter se uacuum cubitum habeant laqueis ipsis manibus
mulieris immissis medietatem que interest ceruici eius trahicies
deinde reliqua fascia sub anquilas missa ad manus alligabis ita
ut patefacti pedes eius uentri cohereant deinde accepto organo
et uncto priapisco quem greci loton dicunt aliquantum eam ad
prunas calefac deinde sine quassatione per priapiscum inhice
susum scilicet axe posito etiam ministro iube ut aperiendo
organo axem torquere incipiat ut paulatim partes ipse
aperiantur cum uero post uisum tollere organum uolueris
ministro iube ut iterum axem torqueat quo iterum organum claudere
possit ita tamen ut dum adhuc patet sic aufferatur ne
uniuersa clausura aliquam teneat et nocere incipiat

 cui etiam necessarie adiungimus pessariorum et omnium
medicaminum compositiones que ad ualitudines earum facere
possunt et ad seruandam pulcritudinem ab antiquis diligenter
scripta sunt

ad feruorem duritiam uulnus et declinationem

initium cure matricis que feruorem habet aut duritiem aut
declinationem aut uulnera aut que difficilis sit ad purgandum
adhibes ergo sic encolpismos conficis sic semen lini
fenugrecum alteam manipulos singulos caricas u coques donec
succus fiat cui succo admisces succum ptisane et uteris per
triduum intermisso biduo conficis pessarium quod duritiem
feruorem et tumorem et constipationem tollat conficitur autem
sic adhipes gallinaceos anxungiam adhipem anserinum
medullam ceruinam ceram albam ceram puniceam thus masculum
masticen oleum lentiscinum uel commune cerusam butirum hoc
totum equali pondere mittes et conficies pessarium et subicies

aliud pessarium ad menstrua prouocanda

aliud pessarium adhibendum ei que legitime non purgatur
opopanax ruta uiridis mirra troglodytice ana  i seperatim
terantur et post in unum misceantur quibus admisces mellis
limpidi quod sufficit et superpone

aaliud

item aliud ad menstrua prouocanda recipit sulphur uiuum
opopanacem castoreum rute uiridis folia oleum ciprinum
terebentinam butirum ana  i nitrum rubeum  ii cere  ui
medulle ceruine  i cum oleo ueteri commisces quantum
sufficit

ad idem

pessarium laxatorium quod adhibetur post secundum grafadium
conficitur autem sic cere  ii et s adipis anserini
taurini olei rosei ana  ii terebentine  i et s ysopi
ceroti butiri medulle ceruine ana  i tere et uteris post
hec reparata uirtute purgatorio oportet uti theodorito
et interiectis xu diebus pigra accipiat euentu dextro per
triduum et sic adhibeantur ea que menstrua prouocent et reuersa
est purgatio tempore consueto

pessarium ad concipiendum

pessarium conceptorium ualde mirificum in lacte asino
lanam inuolues et apponis per diem ad orificium matricis post
menstrua quod in nocte tolles et cum uiro suo coheat statim
concipiet

ad idem

aliud pessarium conceptorium opobalsamum peucedanum
aristolochiam ana  i mirram coconidium medullam
ceruinam ana  i adipes anserinos  iii opopanacem  i
oleum roseum contere et suppone et per horas duas contineat et
postea subtrahe et concumbat continuo concipiet 

aliud ad idem

aliud conceptorium ramusculos centauree contere in oleo
roseo

aliud conceptorium 

fel caprinum ciminum contere in oleo sicionio et roseo

pessarium laxatorium

adhipes paste anxungia adhipes anserinos ceram punicam
ana  i olei ciprini  iii misce simul et utere

pessarium mitigatiuum

pessarium quod paragorizat hoc est quod mitigat omnes dolores
et ad omnes inflationes fenugrecum seminis lini succum
oleum dulce ana  i coques succum et oleum usque quo consumatur
succus et mitte ceram punicam  i depone ut infrigidet et
mittes adhipes de pasta  i adhipis anserini  i medulle
ceruine  i gelet et utere

pessarium constrictiuum

pessarium iscemum ad fluxum gesasteram thus masculum amilum
quod tritico infuso conficitur ciminum album ana  i tundes et
cribellas alibi guttam ammoniaci teres  i postea commisces
omnia et utere et miraberis

aliud pessarium ad idem

item aliud licium super carbones ponis in uase et super
mulierem sedere facias et eam fumigabis expertum est

ad concipiendum 

pessarium ad conceptionem anetonis philosophi medulle ceruine
cere punice diaquilon olei liliacei olei nardini succi
ysopi anxungie adipis paste butiri ana  i resine
terebentine  iii commisce et utere

ad feruorem

pessarium ad nimium feruorem matricis uel ad cocturam que
semper nascitur ad intertrigines recipit crocum  i cere
punice  i et s adhipis anserini ysopi medulle ceruine ana 
i mellis  i albuminis ouorum  ii olei rosei quod
sufficit

ad duritiam et tumorem

si duritia matricis fuerit aut inflatio pessarium calasticum
quod conficis sic recipit cedrie  i adhipis fasiani butiri
ana  ii medulle ceruine terebentine ana  iii cere  ui
olei nardini  ii olei liliacei  ui axungie  iii adipis
anserini  i et s solues species et ammisce oleum et
temperato medicamine curabis effectum primo encolpismo parabis
et sic curabis de isto medicamine

succos fenugreci succos lini seminis succos ptisanaceos
singulos calices minores mellis meri i hoc per triduum facis et
sic medicamina adhibes ut nullum sit impedimentum

ad dolorem

si dolor fuerit aut impedimentum ad ambulandum pessarium
calasticum aliud facias recipit ouorum gelamina elixata  ii
croci  iiii ysopum farmacicum  iiii medulle ceruine  ii
cere punice  ii et s adhipis anserini terebentine ana  i
medullam et ceram et adhipem et resinam coques species uero
tunsas et ad puluerem redactas cum gelamina ouorum immisces in
illud quod decoctum est tepidum et uteris

ad matricis conclusionem

pessarium ad conclusionem matricis spice indice adhipis
gallinacei ana  iiii et s anserini adhipis anxungie
adhipis taurini medulle ceruine olei nardini ana  iiii succi
ysopi  iiii et s cere punice  iii commisce et uteris

ad infrigdationem et dolorem

pessarium ad infrigdationem matricis et que sub umbilico dolet
purgat et relaxat et menstrua deducit sine dolore et purgat
dolorem et facit ad eas que non purgantur et ad conceptum
recipit hec spice nardi  x faci gallici  ii aluminis
iudaici  ii ligni balsami  iiii calami aromatici  uii croci
 i libani yris illirice ana  iiii costi bdellii ana 
iii mirre trocloditice  ii terebentine  xui staphisagrie
eminam i mellis eminam i confice simul et utere

pessarium desiccatiuum

pessarium desiccatorium ad reumatizantem uuluam et ad omnem
scabiem recipit stipeum  ii thus masculinum  iii plantaginis
succum adhibes et pones ad usum alborem oui et utere stibeo
et thure facto puluere de succo plantaginis consparges et
siccetur quando uolueris uti teres cum albore oui et uteris

ad uulnera

pessarium magnum ad uulnerationem uel ad omnem scabiem nimium
probabile recipit hec thus masculum mastix cerusam
gesasteron ana  iiii cera punica  i ponfolygon  uiii hec
omnia tere sine ponfoligo et mittes uinum album modicum et teres
postea mittes ponfoligon et solues ceram et oleum liliacium  i
commisce et utere

pessarium ad conceptum

pessarium ad conceptionem mirificum experimentatum recipit
hec spica nardi costi folii mirre ana  ii amomi  iiii
medulle ceruine adhipis anserini 

