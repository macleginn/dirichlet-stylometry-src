

 i capitula libri i  

i capitis dolori

ii pthiriasis et porrigini id est pediculos in capite

iii ulceribus in capite manantibus

iiii alopiciis

u capillis denigrandis

ui auriculis

uii parotidibus id est farcimina quae sub auribus nascuntur

uiii epiforae id est ad humores oculorum infusos

uiiii oculis suffusis sanguine

x naribus

xi destillationi

xii oris uitiis

xiii dentibus

xiiii dentioni infantum

xu uuae

xui tussillis et faucibus

xuii anginae id est intra fauces farcimina quae nascuntur

xuiii lichenis id est inpetigines

xuiiii elefantiasi

xx ulceribus in facie manantibus

xxi ceruicibus et his quae mollienda sunt

xxii umeris et lateribus

xxiii pectori

xxiiii tussi

xxu sanguinem reicientibus

xxui uomicae

 prologus plinii secundi iunioris  

 frequenter mihi in peregrinationibus accidit ut aut propter
meam aut propter meorum infirmitatem uarias fraudes medicorum
experiscerer quibusdam uilissima remedia ingentibus pretiis
uendentibus aliis ea quae curare nesciebant cupiditatis causa
suscipientibus quosdam uero comperi hoc genere grassari ut
languores qui paucissimis diebus uel etiam horis possint
repelli in longum tempus extraherent ut et aegros suos diu in
reditu haberent saeuioresque ipsis morbis existerent 
quapropter necessarium mihi uisum est ut undique ualitudinis
auxilia contraherem et uelut breuiario colligerem ut quocumque
uenissem possem eiusmodi insidias uitare et hac fiducia ex hoc
tempore iter ingredi ut sciam si quis mihi languor inciderit
non facturos illos ex me reditum nec taxaturos occasionem 
ante omnia autem puto in promptu habenda quae subito desiderata
difficillima uidentur inuentu sicut oleum uetus quod si ad
manum non fuerit celerrime fieri potest deferuefactum enim uel
recentissimum et odorem et uires uetustissimi praestat  et si
forte curatio exegerit aquam marinam quaeri in mediterraneo
sollicitudini locus non erit bessis sextarii salis marini in
quattuor sextarios aquae coniectus temperatum mare repraesentat
sextarius uero salsissimum si uero plus adiciatur exsuperat
sal aquam nec liquari potest  oxymeli faciemus duobus cyathis
mellis in sextario aceti resolutis thalassomeli quemadmodum
conficiatur dicemus cum ad usum eius uenerimus  opus erit
aliquando et polenta quam sic comparari oportet perfusum aqua
hordeum nocte una siccatur deinde in xx libris hordei adiciuntur
tres librae lini seminis et coriandri selibra salis acetabulum
unum tunc mane torretur et mola frangitur  in omnibus
curationibus meminerimus utillimum esse mel in quo apes mortuae
sunt quo uti si continget affectandum erit lanam sucidam aeque
meminerimus optimam esse e collo  iubemur in quibusdam
remediis uti cinere uel auium uel animalium aliarumque rerum
omnia huius generis debebunt cremari in olla noua addito
operculo circumlitoque argilla in furno feruenti  omnibus
gargarizationibus calidis utemur oportet et pondera medicinalia
mensurasque nosse drachma tres scripulos habet drachma pondus
est denarii argentei obolus drachmae pars sexta cyathus
drachmae decem acetabulum drachmae quindecim cochleare drachma
dimidia mina drachmae c sextarius medicinalis habet uncias x
 haec sunt fere quae in uniuersitatem obseruanda sunt nunc
singulis membris sua remedia applicabimus procedente opusculo
tertianis quartanis et huiusmodi malis quemadmodum occurratur
sicut in notitiam nostram uenit tractabimus incipiemus ergo a
capite

 i capitis dolori  

 capitis dolor leuatur si de porri sectiui suco cochlearia duo
et unum mellis permixta infundantur uel in nares uel in
auriculas ueteres dolores et uertigines betae nigrae suco
temporibus inlinito emendantur in dolore utilissimum est caput
ungui suco intibi cum rosaceo et aceto ocimum cum rosaceo aut
myrtino aut aceto fronti imponitur  ruta ex uino bibitur et
tritae sucus instillatur capiti cum aceto aut rosaceo corona de
puleio prodest imposita pollinem siliginis admixto oui albo
simul et quiddam salis albi conspargi oportet frontique inlini
et super fascia pedalis alligetur anethum ita uti de horto
sublatum est decoquitur ex oleo et suco eius dolor unguitur 
serpullum decoctum in aceto inlinitur fronti et temporibus et
si difficilis somnus sit amigdalino oleo caput perungui oportet
tempora in dolore alio elixo inlinuntur nucleorum persici
farina cum melle et aceto capiti inlinitur nuclei amigdalini
triti fronti utiliter imponuntur etiam in febre bacae lauri
impari numero in oleo contritae capiti instillantur  si a
sole doleat cupressi folia contrita cum polenta imponuntur
hederae folia mollissima quaeque trita cum aceto et rosaceo
aduersum omnem dolorem fronti inlinuntur herba quae in capite
statuae nascitur collecta in alicuius uestis panno et lino rufo
inligata confestim dolorem sedat panacis radix in oleo
conteritur et caput perunguitur  ueratrum in rosaceo decoctum
et contritum capiti instillatur peucedano ex oleo et aceto
trito hemicrania unguntur ossa de capite uulturis sub collo
alligari prodest gallinaceus pullus inclusus abstinetur nocte et
die sed et is qui languet deinde eius gallinacei uel plumae
uel crista alligatur collo dolentis  surculus ex nido milui
puluino subditur nescienti aegro murinarum pellium cinis ex
aceto fronti inlinitur cochleae matutino se pascenti caput
harundine praeciditur et in linteolo licio alligatur colloque
suspenditur fracto capiti tela araneae imposita ex oleo et
aceto non recedit nisi sanet dolorem  aqua pota quae
superfuit de bouis aut asini potione remediat si ter potetur
ceruini cornus cinis inlitus ex aceto et rosaceo prodest

 ii pthiriasi et prurigini id est pediculos in capite  

 pthiriasis pruriginesque plerumque in perniciem solent
conuertere quibus succurrendum est perunguntur itaque bulbis
tritis ex uino item sulphure ex uino item per se ex cedro
inlinuntur alium cum aceto et nitro tritum infricatur farina
feniculi cum uino et nitro pruriginem purgat et furfures ex
aceto  idem praestat radix ueratri in oleo decocta trita
suffusaque hyssopum ex oleo tritum et instillatum capiti
pthiriasi medetur et pruritibus oua ex uino et oleo cyprino et
cedro pruritus scabiemque tollunt  prurigines discutiuntur
felle ouillo inlito cum creta cimolia donec inarescat lendes et
alia capitis taetra animalia quae nocent lotione aquae marinae
necantur item si inlinatur samia terra cum nitro et oleo nitrum
alumini mixtum capiti infrictum prurigines tollit

 iii ulceribus in capite manantibus  

 ulcera in capite manantia tamquam proprio morbo praecipue
infantibus nascuntur sed et uiros et mulieres cum ceperint
grauiter infestant quae fota urina tauri efficacissime sanantur
uitulino felle cum aceto tepefacto inlinuntur  seuum uituli
cum sale utilissimum est testarum muricum purpurarumue cinere ex
melle inlinuntur alium cum sua reste comburitur cinisque eius
ex oleo imponitur menta trita et apposita siccat  oleum
amigdalinum cum uino expurgat galbanum inlinitur ex melle folia
rubi in quo mora nascuntur contrita imponuntur misy tritum cum
uino in lana superponitur malua macerata in urina humana et
trita imposita ualde desiccat  omnia autem capitis ulcera cum
purgata sunt iucundissime ad cicatricem perducuntur hoc ceroto
spumae argenti tunsae et cribratae libra cerussae libra una
teruntur et cerae albae libra ex olei rosacei libra remittitur
et refrigerantur deinde raditur et miscetur cum spuma et
cerussa  adiciuntur ouorum quattuor lutea cruda prodest et
resinae pituinae libra mixta cum cerae albae selibra et in oleo
decocta ita ut in acopi modo perunguatur pistillo mixtum

 iiii alopeciis  

 alopeciae magnam foeditatem afferunt et propter hoc seruorum
pretia diminuuntur itaque necessarium est eas quoque emendare
quae celerrime complentur pellium uiperarum cinere sparso
nasturcium cum sinape tritum impositum emendat  cydonia cocta
ex uino et cum cera trita inlita capillos restituunt roboris
pilulae cum adipe ursina tritae emendant glandis faginae cinis
cum melle et oleo cyprio inlinitur cinis ungularum mulae uel
muli ex oleo myrteo cinis murium impressus cinis erinacei
recens cum pice liquida  gallinacei recens fimus inlinitur
sandaraca ex aceto fluentem capillum continet leporis cinis cum
oleo myrteo fel taurinum cum aegyptio alumine tepefactum
inlinitur

 u capillis denigrandis  

 potest uideri superuacuum inter remedia corporis ponere ea
quae ad decorem pertinent sed quosdam pudet aut ipsos rubeos
esse aut in tantum luxuriae indulgent ut deliciae eorum inter se
dissentiant uolentium in pueris rufos capillos in uiris
recusantium  quemadmodum denigrentur monstrabimus ouum
coruinum in aeneo uase permiscetur deinde raso capiti in umbra
inlinitur habere debet in ore oleum is qui curabitur donec
siccescat ouum ne ei dentes denigrescant  quarto die
abluitur sextarius sanguisugarum in duobus sextariis aceti
diebus xl maceratur ex oleo tritus deraso capiti in umbra
inlinitur dum siccescat sicut superius praediximus in ore
oleum tenendum est  siliquae erui prius quam exarescant
numero l cum suis foliis et caulibus conteruntur et capiti raso
inlinuntur folia cupressi trita ex aceto efficiunt ut capilli
nigri renascantur spondilio peruncti crispi fiunt  operae
pretium est his qui erubescunt senes esse succurrere et si canos
suos inficere uolunt tamquam annos detracturi sint hoc nomine
aetati uermium terrenorum cinerem adiciant in oleo quo caput
perunguant

 ui auriculis  

 proxima mihi uidetur cura aurium quae acutissimum dolorem
inferunt simul ut passae sunt uel minimam offensam scio certe
quosdam medicos huius curationis sibi summam scientiam uindicasse
et magnas mercedes poposcisse cum aduersus morbos aurium unum
aut alterum nossent remedium nos multa proferimus ut cum res
exegerit possimus uti cum ex his aliqua occurrerint  gari
excellentis cyathus aceti cyathus unus mellis cyathus et
dimidius in calice nouo sensim decoquitur spuma subinde penna
tollitur et cum spuma resederit remouetur et ex eo tepidum
infunditur  ad omnes infusiones auriculae conchiliata lana
obturandae sunt ranarum adeps remissus instillatus dolorem
statim tollit si tument aures suco coriandri mitigandae sunt
prius sucus hederae tepidus cum uino instillatur  mel cum
rosaceo inditur mel cum rosaceo et manna turis ad instar
cochlearii adiciuntur hoc et uulnera sanat et umores exsiccat
parum audientes utiliter acetum gargarizant auricularum
fracturis medentur bulbi triti et appositi et quinto die soluti
 foliorum rubi in quo mora nascuntur sucus tepidus
instillatur fel pecudis cum melle aures purgat canini lactis
instillatio sedat dolorem grauitatem aurium adeps remissus cum
absinthio trito cum oleo infusus emendat murium cinis cum melle
instillatus inhibet dolorem si aliquod animal intrauit
praecipuum est remedium murium fel aceto dilutum instillare 
si aqua ingrediatur et non statim fugiat et adeps anserinus
cum cepae suco inlinitur deplorata autem uitia aurium sic
sanantur gliri detrahetur pellis et intestina eiusdem
decoquuntur in uase nouo cum mellis heminis tribus usque ad
tertias atque ita adseruatur et cum opus est strigle
medicamentum tepefactum infunditur ualde laudantur et terreni
uermes cum anseris adipe cocti et instillati  uerberatis
auribus cochleae quae in usu sunt cibi apponuntur tritae cum
myrrha et ture cochleae minutae latae tritae fracturis aurium
inlinuntur  senectus serpentis feruenti testa usta et
contrita instillatur ex oleo rosaceo contra uitia omnia sed
praecipue graueolentiam et si purulentae sint aures melius ex
aceto et felle caprino et bubulo  haec senectus post annum
uires non habet membrana ex uentre gallinaceo quae proicitur ex
uino trita et adipes gallinarum tepefacta infunduntur blattae
sine capite et pedibus et alis tritae inlitae in linteolo
contusis auribus imponuntur nitrum ex uino liquatum purulentis
auribus medetur  sonitus et tinnitus discutit nitrum tritum
et siccum insparsum uel ex rosaceo tepido et in auribus
inmissum purulentis auribus infunditur fel tauri cum porri
sectiui suco  si grauitas sit aurium eodem felle cum lacte
muliebri perluendae sunt equini fimi cinis cum rosaceo
instillatur seuum uituli cum adipe anseris et ocimi suco fel
taurinum uel caprinum cum rosaceo tepido auribus inditur 
omnibus quae inmittuntur tepidis utendum est urina apri tepida
infunditur ad hos usus seruatur in uitreo uase si aqua
intrauerit in auriculam dextram sinistro pede desultare oportet
capite in dextro umero inclinato si in sinistram ex diuerso si
quod animal intrauerit et inspuatur in aurem exire creditur

 uii parotidibus id est farcimina quae sub auribus nascuntur  

 raro medici parotidibus curationem non deuocant ad
scalpellum cum et reprimi possint et si res exegerit aperiri
molliore curatione reprimit eas radicis brassicae cinis cum
melle inlitus  lupini ex aceto cocti tritique discutiunt
uitium cinis cum cera et resina paribus ponderibus imposita
desiccant apponitur muricum testarum cinis cum melle uel
conchyliorum ex mulso  sepiae ossa cum axungia uetere tusa
medentur lini semen tusum eum melle mixtum mitigat ficus siccae
decoctae ex uino tritae adhibentur comprimit eas fimus
columbinus cum farina hordeacea ex melle  noctuae cerebrum
uel iecur cum oleo tepido infunditur auriculae parotidi
multipedae cum resinae parte tertia inlinuntur creta cimolia ex
aceto siccat  plantago cum axungia uetere persanat ursinus
adeps conteritur cum seui taurini pari pondere et cerae fimo
caprae cum axungia inlinuntur caput uiperae in linteolo
inuolutum et faucibus alligatum sanat

 uiii epiphoris hoc est oculorum umoribus  

 cochleae sine putamine tritae inlitae fronti cum turis
polline ualidissime prosunt tumores oculorum sedat mulsum
tepidum in penicillo super impositum corticis sepiae farina in
epiphora ex lacte mulieris circumlinitur  caro peponis
mirifice refrigerat alba beta trita fronti imponitur eundem
effectum habent bulbi triti oculis impositi apio uiridi trito
cum pane oculi teguntur ocimo ex uino optimo trito oculi
circumlinuntur  ruta cum polenta contrita et imposita lenit
dolorem anethi radix in uino trita inlinitur papaueris
cauliculus uel siccus uel uiridis cum suo fructu tritus
imponitur lini semen cum ture ex aqua tusum circumlinitur
siliginis grana in ferro tostata ex uino trita circumlinuntur 
item lenticula cum cydoneis cocta et una trita adhibetur
lentisci teneri folia contrita et fronti imposita epiphoram
suspendunt mandragorae radices tusae cum rosaceo ex uino tritae
circumligatae et epiphoram sanant et dolorem statim sedant 
folia cicutae trita et ita fronti imposita epiphoram et tumores
et dolorem tollunt anacollima hoc modo fieri solet lana non
curata cum albo oui et turis polline fronti applicatur oui album
oculis infusum epiphoras sedat et uredines mitigat et
refrigerationem praestat lutea ouorum ex rosaceo et mulso in
lana super oculos imponuntur  caseo molli caprino ex aqua
feruenti imposito epiforae sedantur fimus caprinus ex melle
oculis inlinitur uulpinam linguam habentem in armilla lippiturum
negant

 uiiii oculis suffusis sanguine  

 sanguis instillatur columbae uel palumbi uel perdicis uel
turturis superimponi debet splenium ex melle coctum lanaque
sucida ex oleo aut uino et radix rutae inlita emendat

 x naribus  

 plerumque euenit ut ex naribus is modus sanguinis profluat
qui nisi reprimatur afferat mortem neque aliter exiliat quam
solet e uena percussa erumpere occurrendum est itaque
uelocissimo periculo et magno impetu et subito saeuienti  in
hoc itaque casu porro sectiuo trito nares obturantur ruta trita
aeque reprimit in naribus indita eodem modo et radice urticae
utendum est  semen urticae cum lana sucida coicitur in nares
cum oleo rosaceo et auriculae lana sucida spisse obturantur et
ita sanguis continetur  coagulum agninum mirifice facit ex
aqua subactum et infusum adeps anserinus cum butyri pari pondere
ingeritur pastillis prosunt cochleae contritae et fronti
inlitae  graueolentiae narium sic subuenitur sucus hederae
infunditur aristolochiae cum cypero dracontei semen cum melle
pari pondere naribus inditur hoc etiam si carcinomata sint
emendat dicitur prodesse qui hoc malo uexabitur ut osculetur
nares mularum

 xi destillationi  

 cinis testarum ostreorum in cibo pane colligitur in modum
salis porri capitati folia cruda sine pane eduntur  caninum
corrigium numquam unctum cuilibet digito in manu circumligatur
ostrea cum sua testa ita ut electa sunt in carbonibus coquuntur
et in cibo dantur  oleum calidum eunti dormitum in cerebrum
infunditur et in nares coicitur in manu dextera duo digiti medii
lino alligati inter se destillationem compescunt

 xii oris uitiis  

 oris saporem commendari affirmant murino cinere cum melle si
fricentur dentes admiscent quidam tamaricae maritimae radices
mero ante somnos colluere ora propter halitus frigida
matutinis utile dicitur  folia fagina commanducantur
aduersus gingiuarum et labiorum uitia aeque folia rubi in quo
mora nascuntur eiusdem generis rubi teneri pampini decoquuntur
ex uino ad tertias idque uinum in ore continetur  ulcera
plantaginis sucus emendat et folia eius cocta radicesque eius
commanducatae membrana ex ouo cocto uel crudo detracta labiorum
fissuris medetur oris halitum emendat murinus cinis cum melle
dentibus infricatus  linguae ulcera et labiorum hirundines ex
mulso coctae sanant adeps anserinus aut gallinae rimas emendat
si feruentia os intus exusserint continuo sanatur
gargarizatione lactis canini  aduersus foetorem oris folia
myrti et lentisci pari pondere et gallae syriacae dimidium pondus
una teri oportet et aspersa uino uetusto matutino mandere uel
hederae bacas cum casia et myrrha pari pondere aspersa uino 
eadem ratione ulcera oris emendantur hoc et ad stomachum optime
sed melius mororum domesticorum sed melius eorum quae in rubis
nascuntur sextarii tres leni uapore decoquuntur ut ad
spissitudinem mellis ueniat  tum additur de myrrha pondus
denarii et tantundem croci et in unum totum teritur et inde
prout uisum fuerit aeger accipit item suci mororum sextarii duo
cum uno attici mellis decoquuntur et inde stomachicus prout
uisum fuerit accipiet  capitis leporini cinis adiecto nardo
mulcet graueolentiam ulcera et rimas seuum bouis uel uituli cum
adipe anseris emendat amurca ex oliua nigra oris uitiis
subuenit

 xiii dentibus  

 cucurbitae satiuae decoctae sucus inhibet dolorem et
mobilitatem stabilit in ore compressus inula ab ieiunis
commanducata dentes confirmat  aqua in qua alium decoctum est
gargarizatur et idem alium cauis dentibus inditur asparagi
erratici sucum in ore contineri oportet aduersum mobilitatem
acetum si in ore contineatur gingiuas stringit et dentes
continet  oliuae nigrae amurcae muria eosdem stabilit
caprifici radix ex uino decoquitur uinum in ore continetur
radix trita maxillae imponitur aduersus dolorem mori radix per
messes inciditur et haec mittit sucum aptissimum dolori 
nucleus gallae commanducatus dolori medetur taedae pingues in
astulas conciduntur et in aceto coquuntur idque acetum in ore
continetur aqua in qua lentiscus decocta est mobiles confirmat
 ruborum in quibus mora nascuntur pampini decoquuntur in uino
austeri et commanducantur aduersum mobilitatem idque uinum in
ore tenetur  millefolium in dolore manditur tritumque
maxillae imponitur radix hyoscyami ex aceto commanducatur
plantaginis radix manditur et eiusdem suco in aceto decoctae
tepefacto dentes conluuntur  quinquefolium in quo fraga
nascuntur eluitur aceto siue aqua marina deinde coquitur ad
tertias ex uino et aceto idque in ore diu continetur quidam
malunt cinere eius dentes fricare hysopo utiliter conluuntur
 cauis dentibus cinis murini fimi inditur uermes terreni
decocti in oleo et triti infunduntur auriculae ab ea parte qua
dentes dolent eorundem uermium cinis exesis dentibus coniectus
et cera obturatus perfacile eos cadere cogit  idem uermium
cinis inlitus dolentibus iuuat comburi debent in testa
harenulae quae in cornibus cochlearum inueniuntur cauis dentibus
inditae continuo finiunt dolorem  idem praestat fimus corui
in lana alligatus inuiolati praestantur dentes si quis cottidie
mane ieiunus sub lingua habeat granum salis donec liquescat
ceruini cornus farina in dolore uel colluuntur uel fricantur
 tali bubuli cinis dentifricium est ossa ex ungulis suum
combusta eundem usum praestant caprino lacte utiliter dentes
colluuntur  ebuli radicem ex aceto decoque et diu in ore
teneatur folia de buxo et ramusculos anethi tres in olla mittis
et cum aceto ad tertias decoques tepefactum in ore teneat

 xiiii dentioni infantium  

 dentes equis qui primi cadunt alligati facilem dentionem
praestant melius si terram non tangant lacte caprino aut
leporino cerbello gingiuae perfricantur  delphini dentium
cinis cum melle gingiuis inlinitur et eius dente gingiuae
tanguntur eundem effectum habent dentes caniculae cerebrum
pecudis in cibo datur

 xu uuae  

 cinis testarum ostreorum addito melle inlinitur garum
optimum cochleari subicitur radicum brassicae cinis tactu
reprimit einis anethi uuam leuat  sinape gargarizatur cum
aceto et melle sucus urticae gargarizatur rubi in quo mora
nascuntur cauliculi decoquuntur ex uino idque uinum gargarizatur
praesentaneo remedio  eorundem ruborum folia arefiunt in
umbra crematorumque cinere cochleari tacta resilit hirundininus
cinis cum melle inlinitur  laseris cyrenaici granum carbone
sicca et subice cochleario si iacet uua uerticem morsu alterius
hominis suspendi utile est caseus recens cum melle
suggillatim uuam emendat

 xui tonsillis  

 quas tonsillas appellant ex utraque gutturis parte et
faucibus lactis ouilli calidi gargarizatio prodest fimus
columbinus tritus ex passo gargarizatur  ficus arida et
nitrum una teruntur deinde faucibus adlinuntur asperitatem
faucibus emendat et destillationem alium tritum ex pusca
gargarizatum cochleae dempta tantum terra coqui debent inlotae
deinde conteri et in passo dari potui  si quis grillum
contriuerit manu suas tonsillas uel alienas tetigerit leuabit
lacte caprino cum myrrha decocto ex sale exiguo gargarizabitur
tonsillis priuatim medentur renes uulpis aridi cum melle triti
et inliti hirundininus cinis ex melle ab interiore parte
tonsillis inlinitur
lini semen et anethum in oleo et aqua decoctum inponitur et
acetum gargarizatur rubi in quo mora nascuntur caules teneri
tunduntur exprimitur sucus ex his qui in sole ad crassitudinem
mellis cogitur  hic inlinitus ab interiore parte mire
prodest herba quae nascitur super fimeta rustica efficacissime
bibitur in aqua ubi mus decoxerit  et uerminaca imposita
prodest caninum corrigium ter collo circumdatur fimus
columbinus uinum oleum in unum trita inlinuntur
 xuii anginae id est intra fauces farcimina quae nascuntur  

 menarum salsarum cinis de capite id est salsorum piscium ex
melle inlinitur alium tritum ex pusca gargarizatur lini semen
et anethum in oleo ex aqua decoctum ad tertias imponitur acetum
et sal gargarizatur  nucis nuclei iuglandis triti cum ruta et
oleo imponuntur pix bruttia cum melle inlinitur fel taurinum
uel anserinum cum melle ex quo inlitis anginis celeriter
succurritur  pullus hirundininus si fieri potest ripariae
si minus siluestris si neutrum eius quae in domibus nidificat
deuoratus totum annum securum ab angina facit  eosdem pullos
quidam strangulant et comburunt cineremque eorum in cibo dant aut
in potione milipedae numero xx in unum tritae in aquae mulsae
hemina aut aceti melle addito decoquuntur donec lentescat totum
quod coquitur et sic imponitur  hyssopum cum uino decoctum
gargarizatur peucedanum cum coagulo uituli marini aequis
ponderibus inlinitur suci de quinquefolio pondus denarii ex
aquae cyathis tribus potui datur  fel caprinum uel taurinum
aut ursinum cum melle inlinitur ipsius hominis quacumque ex
parte sanguis missus inlinitur efficacissime prodest

 xuiii lichenis id est inpetigines  

 graeco nomine lichenes appellantur quod uulgo mentagram
appellant uitium quod acerrime per totam faciem solet serpere
oculis tantum inmunibus  descendit et in collum et in pectus
manusque foedat et cutem furfure manlius cornutus praetor
prouinciae aquitanicae legatus hs cc in hoc morbo locauit se
curandum  huic ergo uitio sic conantur mederi cantharidas
inlinunt cum suco uuae tamineae et seuo ouis uel caprae murinus
fimus ex aceto cinis erinacei ex oleo in hac curatione prius
faciem ex nitro et aceto foueri praecipiunt  inlinunt et
adipem uituli marini delphini iocineris cinerem ex aqua
inlinunt eos qui sic uexabuntur osculari non oportet quoniam
contactus perniciosus est ficulni caules ex aceto cocti tritique
inlinuntur  hibisci radix cum glutine lupino ex aceto
decocta ad quartas flos uisci cum calce subactus laudatur
tithymalli flos cum resina decoctus adhibetur  thapsiae radix
trita cum melle imponitur glutinum factum ex genitalibus
uitulorum liquatur ex aceto cum sulphure uiuo ramo ficulneo
permixto ita ut recens bis in die imponatur lomentum aequis
partibus cum turis polline imponitur ex aqua

 xuiiii elephantiasi  

 a facie hoc malum plerumque incipit et nare prima surgit
ueluti lenticula quae celerrime per totum corpus serpit
maculosa uariis coloribus et inaequali cute alibi crassa alibi
tenui dura aliis locis et quasi sub scabie aspera postremo
nigrescente et ad ossa carnes apprimente tumentibus digitis in
pedibus manibusque  hic morbus peculiaris est aegyptiorum
populis totus exitiosus est cum in reges incidit quoniam his
solia in balneis humano sanguine temperantur  his qui hoc
malo afficiuntur cinis mustelae et eiusdem sanguis mixtus
inlinitur radix asparagi decocta in aceto trita apponitur
mentastri folia commanducata adhibentur cedro inlinuntur

 xx ulceribus in facie manantibus  

 bulbi triti ex aceto et sulphure medentur nitrum ex melle et
lacte bubulo succurrit faciem purgat atque erugat adeps cygni

 xxi ceruicibus et his quae mollienda sunt  

 adipis anserini perunctio remollit eodem modo adeps gruis
farina lini seminis nitro adhibito ex uino calido in modum
malagmatis temperatur  farina hordeacea cum fico tusa
lenticula in aceto discocta fici folia et ipsa poma inmatura
contrita hammoniacum cum melle impositum iuniperi semen ex oleo
inlinitur  folia alni uel alei ex aqua feruenti remedio
sunt tumori ouorum lutea cum adipe anserino et rosaceo fel
taurinum uel caprinum inlinitur  butyro aut adipe ursino
perfricantur opisthotoniam leuat urina caprae auribus infusa
fimus caprinus cum bulbis inlinitur opisthotonicis ex milui
iocinere arido tres oboli in tribus cyathis aquae mulsae bibendi
dantur adeps lupinus utiliter inlinitur  in ceruicum dolore
poplites utiliter fricantur et e diuerso in poplitum dolore
ceruicem fricari remedium est

 xxii umeris et lateribus  

 doloribus umerorum mustelae cinis cum ouo inlinitur sal in
sacco ex aqua feruenti calefactus adicitur  haec quae supra
scripta sunt eodem modo et ad dolorem laterum faciunt
peculiariter uero quae sequuntur galbanum impositum cochleae in
tisana coctae et resina terebintina in cibo prosunt 
cochleae lateri impositae upupae caro in cibo laudatur lanae
sucidae ex oleo calido imponuntur melius ex axungia uetere
 uel uellera sulphure uiuo suffita efficaciter
excalefaciunt pugionis mucrone quo homo percussus est leuiter
pungi prodest

 xxiii pectori  

 plurimis morbis obnoxium pectus est et impatientissimum
frigoris quod cum uexatum est non uno genere saeuit sed infert
tussim purulentas excreationes sanguinis uomitus pthisin
synanchen quibus singulis quemadmodum placeat succurri explicare
conabimur

 xxiiii tussi  

 sedatur tussis alio in faba fricta discocto eaque faba in
cibo sumpta uel ex melle in cibo sumpta et tussi et purulentis
excreationibus medetur  aduersum diuturnam tussim falernum
uinum utiliter sorbetur merum ab ieiunis ficus aridae coquuntur
cum hysopo ex aqua eaque aqua tussientibus propinatur  sunt
membranae in uentribus gallinaceorum quae proiciuntur harum
cinis potionibus inspersus destillationes pectoris et umidas
tusses siccat  testae cochleae crudae tritae cum aquae
tepidae cyathis tribus sorbentur ad tussim sedandam cochleae cum
testis suis tritae adiecto croco eduntur  seuum ouium
decoctum cum uino austeri tussi medetur oua cocta cum melle
trita in cibo dantur oua cruda permixta cum pari modo passi
bibuntur  sandaraca cum resina terebintina ouo sorbili indita
editur ursinum fel permixtum cum melle saliuae equi triduo
potatae ternis potionibus ex aqua calida sanant equum morti
tradunt hominem sanant  pulmo ceruinus cum gula arefactus in
fumo deinde tusus ex melle cottidie sumendus sorbitiunculam ex
alica seuo caprino perunctam dabis picem liquidam in ouo
iecur lupi coctum esui datur

 xxu sanguinem reicientibus  

 si qui ex alto praecipitati sunt millefolium bibendum
datur ex aceto cruenta excreantibus quinque ouorum mediola cruda
in uini hemina propinantur  si et purulenta sint eodem
tempore ouum crudum cum pari mensura porri sectiui suci itemque
graeci mellis calefactum hauritur ad excreationem cruentam
cochleae elixae teruntur et ex aqua bibuntur  prodest aqua
pota in qua cydonia decocta sunt cochleae inlotae ex aqua marina
coquuntur et ita deuorantur cochleae cum testis suis tritae
addito croco eduntur  spongiae afrae cinis cum porri sectiui
suco sorbetur porri capitati sucus cum farina turis sorbetur
farina qua chartae glutinantur calda in modum sorbitionis
sumitur  aqua in qua rosa et ruta et hyssopum decocta sunt
uino miscetur et ita potui propinatur marruuii scopae cum panico
aqua decoquuntur eaque aqua bibitur  uuae in uinaceis
seruatae aptae sunt excreantibus sanguinem oleastri folia
decoquuntur ex melle et dantur cochlearia tria  palmae
thebaicae eduntur cydonia matura deuorantur cruda nuclei
amigdalorum cum amylo et mentastro deuorantur semen urticae aut
myrti contritum in uino bibitur  gummi optimum cum uino
resoluitur et datur si fieri potest gummi ex amigdalis sit
ruborum in quibus mora nascuntur cauliculi teneri tunduntur ex
his sucus exprimitur qui in sole ad crassitudinem mellis
siccatur hic haustus sanguinem efficacissime claudit 
eorundem ruborum caules ex uino austeri decocti eduntur idque
uinum bibitur in potione cornus ceruini cinis in uino uetere
potatur  bubulinus sanguis cum aceto modice sumptus haedini
sanguinis recentis tres cyathi cum pari mensura aceti feruentes
potui dantur coagulum ceruinum ex aceto datur item coagulum
leporinum eodem modo

 xxui uomicae  

 uomicae plerumque in lateribus erumpunt in membranas
superuacuas et ex languoribus natas umore concreto in tussimque
conuerso qui adeo fecunde subnascitur ut non tam excreetur quam
euomatur  eos itaque qui eam fortunam inciderint oportebit
ambulare uectari ungui lectus et requies qui hunc morbum alunt
sustinendi erunt cibis firmis et glutinosis auibus pinguibus
operibus pistoriis plus aequo mellitis prout patientur
facultates  uomicam sanat priuatim id mel in quo sunt apes
demortuae ad hunc autem morbum facit optime potio haec ouum
crudum in uaso funditur putamen eius repletur suco marrubii
atque in eodem uase coicitur  item repletur melle et
similiter ibi adicitur et ita permixta calefactaque ad teporem
haec hausta uomicam rumpunt purgant ad sanitatem perducunt 
multi medici se medicos aduersum hoc malum non inueniunt ego
certe scio raro quemquam huic pesti ereptum qui se illis
credidisset  uerum ita curatio eius expedita est ut etiam
hieme asperrima explicari possit intra diem quadragesimum uere
autem uel aestate breuiore tempore aliquot a me curati sunt
intra praefinitum tempus compositione ea quae infra scripta est
 mandragorae pondus denarii hyoscyami pondus denarii opii
pondus denarii turis pondus denarii croci pondus denarii
singularum rerum omnium haec ex uino diligenter teruntur ad
crassitudinem paulo spissiorem quam mellis  ex hoc
medicamento initio pondus uictoriati in tribus cyathis aquae
euntibus dormitum datur mox deinde ex eodem modo aquae pondus
denarii prima potione profectus sentitur deinde incredibili
saltu explicatur curatio

 ii capitula libri ii  

i pthisicis

ii syntexi id est percussio sanguinis aut fleumae

iii sciaticis

iiii praecordiorum dolori

u uentri molliendo

ui uentri sistendo

uii coleribus

uiii torminibus

uiiii tenesmo

x dysentericis et coeliacis

xi coeliacis id est tortura uel commissiones intestinorum

xii tineis

xiii lieni siue spleni

xiiii lumborum dolori

xu sedis uitiis

xui coli dolori et omnium intestinorum

xuii condylomatis collectio sanguinis

xuiii uesicae dolori

xuiiii incontinentiae urinae

xx uerendorum uitiis

xxi testibus et ramicibus

xxii inguinibus

xxiii ulceribus

xxiiii cruribus et tibiis

xxu talorum dolori et tumori

xxui pernionibus et uitiis pedum

xxuii clauis et callis

xxuiii podagrae dolori

 i pthisicis  

 inuenio iam desperatum pthisicum sanatum hoc modo radicem
decoquis in punici mali cortice mixtum ex aquae cyatho uno et
lactis pari mensura cottidie sumptum profuit  utilius est
pthisicis et longis languoribus qui tenentur morari in saltibus
ubi pix nascitur quam in mari nauigare et marina loca uisitare
 cancri fluuiatiles ex iure in cibo sumpti ieiunis dantur
lacerta uiridis decocta in uini sextariis tribus ad cyathum unum
singulis cochlearibus pthisico datis diebus singulis donec
conualescat  propinatur cochlearum cinis ex uino austero
suis feminae herba pastae laridum in cibo datur carnes asini ex
iure sumptae suis fimi cinis ex passo propinatur  adipis
recentis pondo quadrans decoquitur in uini cyathis tribus
additur eo mel optimum et pilulis gluttitur

 ii syntexi  

 syntexis quoque nec periculo nec facie pthisi dissimilis
morbus est cui sic medetur alicae cyathi iii in passi sextarium
et aquae congium commiscentur et sensim coquuntur donec aqua
consumatur  tunc suffunditur lactis ouilli sextarius aut
caprini quo subferuefacto fit genus sorbitionis qua per se
primis diebus curationis utuntur procedentibus diebus et mel
adiciunt utillimum putant eos in aqua marina lauari

 iii sciaticis  

 uermis terrenus effoditur et imponitur in catillum ligneum
fissum ferro alligatum aqua perfunditur rursusque in eo loco ex
quo erutus est uiuus suffoditur et ea aqua in eodem catillo
bibitur  cochleae crudae tritae ex uino aminneo cum pipere
bibuntur lacerta uiridis dempto capite et pedibus cum interaneis
ita condita ut fastidium abigat in cibo datur  rubiam
qua pelles conficiuntur cottidie bibere utile est et lauari
genestae rami plurimis diebus in aceto macerantur deinde
tunduntur et coquuntur ex eo suco cottidie cyathus potui datur
 fimus bubulus calefactus in cinere feruenti locis dolentibus
in foliis cuiuscumque holeris imponitur

 iiii praecordiorum dolori  

 in uniuerso praecordia appellantur quae aliqui in plura
uocabula diuidunt uocantes modo stomachum interdum iecur
interdum praecordia haec cum induruerint praeter grauissimum
dolorem uelocissimam mortem ingerunt  his caninus catulus
lactens subinde apponitur inque eum uitium transire constat
defunctum obrui moris est bulbi triti inliniti uentri bene
molliunt  et ocimum tritum impositum praecordiis prodest
sextarius farinae lini seminis sextarius feni graeci cum pari
mensura mellis ex aqua mulsa decocti calidi imponuntur saepius
aliqui malunt feniculi farinam cum pari mensura mellis decoquere
et ita imponere  cydonia cruda uel cocta ceroti modo in panno
inlinuntur et calefacta praecordiis super imponuntur  acori
radix tusa cum uino efficacissime prodest his quos linquit
animus aut mens  et alienantur  quibusque uertigines fiunt
cochleae singulae cum sua testa tritae ex passi cyathis ternis
calefacta potione per dies uiiii dantur  in eadem curatione
aliqui dant per dies quinque in eodem modo passi primo die
cochleam unam sequenti duas tertio tres quarto duas quinto
unam sic suspiria tollentur  in his languoribus si febris
non sit marina aqua lauari utile est iocineri prodest in cibo
uiuerra porcelli modo inassata stomacho medentur cochleae si
fieri potest africanae in cibo sumptae  coquuntur intactae ex
aqua deinde ex prunis torrentur tunc ex uino et garo eduntur
impari numero stomachi dolori medentur prosunt uiuae cochleae ex
aceto deuoratae in hoc languore aqua marina lauari prodest
 aestimo praecordiorum esse uitium cum cibus non continetur
certe quibus hoc accidit stomacho laborare dicuntur horum
potioni infricatur uenter ossifragi arefactus prodest etiam si
teneatur in manu dum cibus sumitur  non est ab re
compositionem operi conuenientem ponere quae stomachi fastidium
et marcorem detergit celerrime  in musti ex uuis albis
congio coiciuntur cydonia quinque non purgata totidem mala
punica eo additur sorborum sextarius roris syriaci sextarius
croci siculi semuncia fici optimi semuncia  sic coquitur
usque ad crassitudinem mellis inde in die lingula sumitur
seruatur in uaso uitreo  fit efficacissima potio
compositione ita scripta apii seminis aridi drachmae sex
petroselini macedonici drachmae iiii spicae nardi drachmae iiii
myrrhae drachmae iiii opii drachmae iiii schoeni drachmae
iiii piperis longi drachmae u piperis albi drachmae u 
haec una teruntur cum melle graeco despumato quod satis est
seruatur in uaso uitreo a balneo dantur ieiuno in potione mulsi
mixti ex aqua calida drachmae duae

 u uentri molliendo  

 menae salsae id est pisces salsi uentri molliendo cum felle
tauri umbilico inlinuntur lac caprinum potatum cum sale et
melle uentriculus suillus in quo sarda decocta sit  porri
capitati discocti per se in cibo sumuntur urticae semen tostum
pane colligitur lens non percocta sorbetur myrobalanus est
genus cariotae nascens in aegypto haec os non habet uino
austeri trita et pota aluum citat  fel lupi cum elaterio
umbilico inlinitur cydonia in melle seruata cruda manducantur a
ieiunis pruna a ieiuno eduntur  mororum maturorum sucus
potui datur ammoniacum potioni additur ulmi corticis tunsi
denarii pondus in hemina aquae frigidae etiam purgat aqua
bibitur in qua gallinacei decoxerint hirundininus fimus adiecto
melle suppositus  salicis sucus ex uino mulso potatus
thalassomeli iucundissime purgat sine stomachi uexatione et
odore grato et sapore  quod sic fieri debet confectio
thalassomelis aquae marinae et aquae caelestis eadem mensura et
mel eiusdem portionis permiscetur et seruatur in uaso fictili
picato

 ui uentri sistendo  

 cancri fluuiatiles triti ex aqua bibuntur satiui siseris
sucus in caprino lacte potatur ocimum tritum uentri inlinitur
panicum in lacte caprino decoctum more sorbitionis bis in die
sumitur  uetus panis nauticus tunsus et iterum coctus ex aqua
bibitur in aqua cortices fabae ad tertias decoctae prosunt
lens ex aqua caelesti decocta sorbetur acetum merum sumitur 
mala siluestria eduntur aqua in qua pruna agrestia cocta sint
bibitur siluestrium prunorum bacae uel ex radice cortices in
uino austeri decoquuntur ut tertia pars decidat idque uinum
bibitur merum cyathus unus in die  mororum satiuorum
inmaturorum sucus bibitur sorbetur sucus seminis myrti palumbus
ferus ex pusca coctus in cibo datur fimus columbinus cum melle
uentri inlinitur  bibitur anatum mascularum sanguis flores
uel cincinnos de auellana colligis et mittis in furno ut
siccentur et cum siccati fuerint teruntur et ex uino
propinantur  iuniperi bacae tritae ex uino nigro id est ex
uuis nigris expresso potantur flos hederae tribus digitis
sumptus in uino austero bibitur bis in die bacae acrifolii ex
uino potantur  ruborum in quibus mora nascuntur cauliculi ex
uino austero decoquuntur et in cibo dantur cochlearum quae uiuae
crematae sunt cinis potioni ex uino austeri inspargitur 
plantago editur ex aceto cocta symphyti radix ex uino bibitur
gallinacei iecur assum in cibo sumitur

 uii cholerae  

 cholera uentris uitium est malum praeceps utpote quod et
uomitu et per sedem exhauriat aduersus quam lactucae caules
quanto maiores et amariores in patina coquuntur ex aqua et sic
eduntur  cydonia matura cruda in cibo sumuntur optime facit
et potio cuius compositionem cum de stomacho diceremus
exposuimus  bacae acrifolii tritae et ex uino datae mororum
de rubo sucus efficaciter bibitur aqua marina calida clysterio
infunditur mirifice prodest compositio quae infra scripta est
 oliuae quam ueterrimae aqua calida eluuntur ita ut saporem
salis amittant et enucleatae cum pipere teruntur quibus
admiscentur coria mali in aceto decocta oleum et acetum
acerrimum cum triblas adicitur oportebit autem qui curabitur
potione quam diutissime abstinere

 uiii torminibus  

 lactuca discocta editur ex oleo cymino sale sinapi ouum
crudum diffunditur in uaso putamen eius impletur oleo quod in
uaso diffunditur eadem ratione et uinum et mel uinum sit
austere  haec permiscentur in unum cochleario et bibitur
holera discocta ex sale eduntur ruta cum hyssopo discoquitur
eaque aqua ex uini potione miscetur  panis cum lacte caprino
decoctus bis in die sumitur more sorbitionis in olei cyathis sex
ruta decoquitur idque oleum bibitur malum punicum tusum ex
tribus heminis uini coctum ad heminam emendat  malum punicum
in olla addito operculo exustum in furno et tritum datumque in
uini potione discutit ruborum qui ferunt mora cauliculi teneri
tunduntur et ex his exprimitur sucus qui in sole ad
crassitudinem mellis cogitur  hic potus efficacissime
prodest lien pecudis tostus tritus ex uino bibitur palumbus
ferus in cibo datur decoctus in pusca  anas uiua apponitur
uentri in eandem morbus transit itaque moritur aqua marina
calida clysterio infunditur uinum tepidum addito coagulo leporis
potui datur creditur efficacissimum

 uiiii tenesmo  

 tenesmo laborat si qui subinde concupiscit desurgere et nihil
eicit ad hoc uitium senectus anguium cum rosaceo in uaso
stagneo decoquitur et uentri inlinitur  et si exulceratio non
sit ostrea ex mulso decocta eduntur lac bubulum potui prodest
ius piscium maritimorum in patina decoctorum cum lactucis
sorbetur aut pane colligitur  holus id est caules discoctum
editur cum sale aqua marina ex alto hauritur seruatur in
uetustatem uires inde imponuntur bibitur cum uino aut aceto
uomitu praecedente  aquam marinam aliqui per se dant sed
raphanos supermandi iubent ex mulso aceto ut uomatur pulticulam
siliginis salsam bene sine oleo edendam dabis

 x dysenteriae  

 holera discocta cum sale eduntur per se bulbi triti dantur
in uino austero potio miscetur caelesti aqua coctum ocimum in
cibo datur  ruta cum caseo teritur in uino in modum moreti et
ita editur cera remissa in potione datur puls fit ex alica
tosta priusquam detur in aqua cum subigitur cera remissa
infunditur  sarmenta in quibus acini uuarum haerent et
acinorum lapilli comburuntur eorumque cinere aspergitur sucus
pampinorum uitium clysterio inmittitur  cydonia matura cruda
eduntur myrti seminis pondus denarii in uino propinatur uinum
in quo folia myrti discocta sint potui datur  galla commagena
comburitur cinis eius extinguitur uino inlinitur uentri hoc
et ad coeliacos facit flos hederae tritus tribus digitis sumptus
in uino austeri bis in die bibitur  ruborum in quibus mora
nascuntur cauliculi decoquuntur in uino austeri et per se
eduntur  lutea ouorum trium lardi ueteris unciae tres
mellis totidem uini cyathi tres una conteruntur et in nucis
auellanae magnitudine ex aqua datur

 xi coeliacis id est torturae uel commissioni intestinorum  

 bacae oliuarum in uino propinantur membranae gallinarum
tostae in oleo et sale subferuefiunt sic datae in cibo
coeliacorum dolorem mulcent abstinere a frugibus prius et
gallinam et hominem oportet  fimus columbinus tostus et
tritus dysentericis in potione propinatur palumbi in aceto
discocti et dysentericis et coeliacis in cibo medentur 
dysentericos adiuuat turdus inassatus tritus in cibo sumptus cum
myrti bacis item in eundem modum merula sumitur  grauissimum
uentris uitium ileos appellatur huic resistit discerpti
uespertilionis sanguis inlitus uentri dysentericis oua pridie in
aceto macerantur eorum lutea friguntur in oleo et deuorantur
 oua ex aceto macerantur ex his et farina et aqua panis
coeliacis fit quidam eadem oua resoluunt et in patinis tosta
dant in cibo caseus uetus ouillus in cibo prodest  seuum
ouillum decoctum in uino austeri bibitur  hoc et coeliacis
medetur cochleae duae teruntur cum suis testis et oua cruda ex
passi cyathis duobus aquae cyathis tribus atque totum in nouo
uase calefactum ad temperamentum potionis bibitur  cochlearum
cum suo putamine combustarum cinis addito pusillo resinae ex
uino bibitur senectus serpentium decocta cum rosaceo in stagneo
uaso uentri inlinitur  dysentericis potiones ferro candenti
calefieri debent caseus uaccinus recens inmittitur ad omnes
epiphoras uentris caseum mollem in cibo imponi iubent ueterem
autem tritum in modum farinae mensura cyathi addi in cyathos tres
uini cibarii et ita deuorari  lac caprinum ad dimidias
partes decoctum infunditur gluten taurinum aqua calida
resolutum imponitur inflationi uentris uitulinus fimus in uino
decoctus  frequenter euenit ex causa aliqua latente ut
uentri dolor subitus existat qui numquam temptat habentem secum
talum leporis

 xii tineis  

 tineae quoque uitium uentris sunt quae pelluntur poto
ceruini cornus combusti cinere raphani decoquuntur ex aqua ad
tertias et ea aqua uino miscetur  radix inulae decoquitur
deinde sucus eius exprimitur et potui datur cum eruta est inula
terram non debet tangere alium in oxymeli decoctum deuoratur
betae candidae decoctae deuorantur cum alio crudo  aqua in
qua lupini coxerint addita ruta et pipere bibitur  bulbi
genus est scilla ex quo pusillum tritum cum oxymeli bibitur
malum punicum tusum decoctum ex tribus heminis ad heminam tineas
eicit potum  acini hederae albae contriti tres ex oxymeli
prosunt in hac curatione conuenit et uentri eos eadem ratione
inlini

 xiii lieni siue spleni  

 solea piscis imponitur idem praestat eodem modo torpedo
rombus cum est impositus uiuus in mare remittitur  aqua
bibitur in qua holera decocta sint addito sale eius qui cottidie
ieiunus eruum ederit lienem consumi certum est  sarmentorum
cinis aceto conspersus binis cyathis ex aqua ei dabitur is qui
curabitur in lienem iacere debebit acetum bibitur et in spongia
apponitur corymbi hederae poti uel inliti prosunt 
hederaceis uasis in potione semper utendum est pecudis lien
recens super dolorem extenditur dicente eo qui medebitur se
lienem mederi deinde in pariete dormitorii cubiculi tectorio
includitur et ter nouies subsignatur eademque dicentur 
caninus lien si uiuenti eximitur et laboranti in cibo datur
liberat de uitio lienis catuli duum dierum datus ignoranti aegro
in cibo ex aceto  idem et lien erinacei praestat cochlearum
cinis cum lini semine et urticae addito melle imponitur donec
persanetur  lacerta uiridis uiua in olla ante cubiculum
dormitorium suspenditur ut egrediens et rediens manu tangat
sedat lienem fel apri uel suis potum ceruini cornus cinis potus
ex aceto equi lingua inueterata ex uino bibitur 
praesentaneo remedio lien bubulus assus recens uel elixus in
cibo alii capita xx tusa cum aceti sextario imponuntur 
haedi lien impositus idem praestat radices uiolae lotae ex aceto
inlinuntur agarici oboli duo in aceto mulso poti per dies xxi
consumunt lienem

 xiiii lumborum dolori  

 acinorum nigrorum suci cyathus unus cum mulsi cyathis duobus
potui datus lumbos dolentes sanat itemque inulae foliorum siue
radicis pulueris denarii duo ex uini cyatho uno bibiti emendant
 pastinacae item radicis siue seminis denarii iiii in aqua
mulsa decocti et potui dati lumborum et renum uitia emendant
item porri sectiui sucus ad cyathos duos in uini cyathis duobus
bibitus sine mora sanat  itemque asparagi semen et cymini
pari pondere tritum et ex uino uel aqua calida potui datum
emendat apii itidem radicis sucus ad cyathos duos ex uini
cyathis tribus potui datus prodest  holusatri item radix in
uino coquitur et ad cyathos duos potui datur radix similiter
asparagi trita et in uino potui data lumborum dolori medetur 
item cataplasma ad idem nasturcium cum polenta teritur
calidumque imponitur itemque ferulae uiridis folia trita et in
uino mixta et imposita mirifice sanant  lana sucida in oleo
pice liquida sulphure uiuo nitro attico feruefactis intincta
quam fieri potest calidissima bis in die imponitur  item
pilularum cupressi uiridis sextarios tres in aquae sextariis
tribus in olla noua decoques ut sicut cera mollescat et
sublatis granis quae intus sunt atque proiectis ipsos teres
diligenter et ut cataplasma panno induces lumbisque impones ac
desuper fascias ligabis et hoc per triduum facies ita ut
cottidie mutetur et de praedicto chalastico saepius lumbos
confricabis et in balneo cum ipso sudet sed et cum se collocat
fortius de ipso chalastico loca perungat quaecumque doluerint
 item sulphur uiuum imponitur cum adipe

 xu sedis uitiis  

 medicamentum ad anum ad rhagadia ad condylomata ad tumores
et ad inflationes ammoniaci denarii ui lituematis denarii
ui turis denarii ui gallae asianae denarii ui croci denarii
iii cerae denarii ui terebintinae denarii iii olei rosacei
denarii ui quae terenda sunt  sicca teris cum modico uino
ceram et terebintinam soluis cum rosaceo et misces pulueri quem
triuisti cum uino et teris simul omnia et cum opus fuerit
uteris  item ad condylomata quae in ano nascuntur hyssopum
tritum cum rosaceo commisces et teris atque uteris item marrubii
conbusti cinerem aspergito  item folia rubi in quo mora
nascuntur cum cera et cum oleo rosaceo sanant  item adeps
anserinus cum cerussa et rosaceo et cera punica inponitur

 xui coli dolori  

 ad coli dolorem pullorum uentriculos interiores purgabis et
combures teresque cum pipere et ex aqua rutae dabis bibere item
tria grana alii infundis in aliquantulum aquae dehinc leuas et
cum condito ea gluttis  sunt occulti interaneorum morbi de
quibus mirum proditur si catuli priusquam uideant adplicentur
triduo stomacho maxime ac pectori et ex ore aegri suctum lactis
accipiant transire uim morbi postremo exanimari dissectisque
palam fieri aegri causas defunctos obrui oportet 
uespertilionis sanguine uentre contacto in totum annum cauentur
uitia interaneorum cornus ceruini teneri cinis cum cochleis
africanis cum testa sua tusis mixtus datur in potione uini 
facit optime ad colum potio cuius compositionem tradidimus in
praecordiorum curatione subiectam operi hederae et gladioli
sucus pari mensura cum passo calefactus potui datur

 xuii condilomatis  

 oleum uetus picem pollinem decoquere oportet et quam
calidissimum imponere folia rubi in quo mora nascuntur cum cera
et rosaceo sanant radices eiusdem rubi decoquuntur ex uino ad
tertias eoque uino fouentur condylomata et omnia uitia sedis 
araneus dempto capite pedibusque et ita infricatus optime sanat
condylomata adeps anserinus cum cerussa et rosaceo et cera
pontica imponitur adeps cygni et hoc et haemorroidas sedat

 xuiii uesicae dolori et calculo  

 amyli semuncia conteritur et ouum eiusdem oui putamen ter
impletur passo idque a balneo subferuefactum datur aduersum
dolorem  cicer arietinum in aqua discoquitur cum sale et ex
aqua ea bibuntur bini cyathi per triduum in difficultate urinae
sic et calculi pelluntur cariotae tritae dolori imponuntur 
aduersus urinae difficultatem millefolium tritum ex aceto
bibitur murino fimo dolorem inlinire prodest uermes terreni
contriti bibuntur ex uino aut passo  ad calculos comminuendos
pellendosque cochleae inanes conteruntur combustae earum cinis
in potione calculos pellit lapilli qui in gallinaceorum uesica
aut in palumborum uentriculo inueniuntur contriti potioni
insparguntur  fimus palumborum in sorbitione ex faba fressa
bibitur turturum fimus in mulso decoctus imponitur  cicadas
tostatas in patella in uesicae dolore utile est bibere contra
omnes uesicae difficultates cinis plumarum palumborum ferorum ex
aceto mulso bibitur de nido hirundinis glebulae luti dilutae ex
aqua calida bibuntur  turdorum fimus ex mulso decoctus
imponitur conuenit turdos esse cum bacis myrteis aqua in qua
decocti sunt pedes agnorum potui datur scorpio marinus in uino
necatus uesicae uitia sanat et calculos pellit  ipse autem
editur uinum bibitur lapillus qui inuenitur in scorpionis
marini cauda utiliter potatur  inueniuntur in bacchi piscis
capite quasi lapilli hi poti ex aqua calculosis praeclare
medentur echini cum spinis suis tunduntur et singuli ex hemina
uini bibuntur difficultatibus urinae sucinum potum alligatumque
prodest  plantaginis uel folia uel radices potae ex passo
prosunt uesica apri in cibo elixa sumitur leporis renes
inueterati in uino poti calculos pellunt ungulae equi cinis ex
uino uel aqua bibitur

 xuiiii incontinentiae urinae  

 uerrini genitalis cinerem potare ex uino dulci oportet in
canis cubile urinam facere et haec uerba dicere ne ipse urinam
faciat ut canis in suo cubili  ungulae apri uel suis cinis
potioni inspargitur leporis cerebrum in uino bibitur et eiusdem
testiculi tosti eduntur  anserum trium linguae assae in cibo
sumuntur cochleae africanae cum carne sua comburuntur cinisque
earum ex uino bibitur

 xx uerendorum uitiis  

 si formicatio sit aut uerrucae arietini pulmonis sanies
inlinitur ceteris uitiis arietinorum uellerum cinis ex aqua
seuum ex omento pecudis praecipue ab renibus admixto pumicis
cinere et sale imponitur lana sucida ex aqua frigida  caro
pecudis combusta trita ex aqua frigida mularum ungulae cinis
dentium caballinorum tunsorum farina inspargitur ulceribus
imponitur cum melle oesypum et plumbi scobis  muricum uel
purpurarum cum suis testis et carne combustarum cinis cum melle
carbunculos eorum salsamenta cum melle cocta restringunt
singulariter  cerebrum apri uel suis sanat ea quae serpunt
fel bubulum cum alumine aegyptio ac myrrha ad crassitudinem
mellis subactum inlinitur insuper beta cocta ex uino trita
imponitur

 xxi testiculis et ramicibus  

 holus cum faba cocta aequis partibus dolori apponitur bulbi
triti ex uino mulso inliniti medentur  rutam cum teneris
lauri ramis contritam tumori imponunt cyminum tostum contritum
cum cera et melle aut rosaceo farinam lini seminis cum
resina et myrrha  contra dolorem faba in uino cocta et
contrita adhibetur inflammationi beta ex aqua imponitur aut
melle ad idem faex uini aut faba ex uino inlinitur 
cupressi folia cum polenta trita ramici prosunt pilulae de
cupresso tenerae tritae cum axungia et lomento imponuntur sucus
de pilulis cupressi cum fico arida prius ademptis granis
imponitur  farina feniculi in hydromelle decocta addita
axungia facit ad omnia si decidit alter ex testibus spuma
cochlearum inlinitur  taetris ulceribus ibi manantibus
auxiliatur capitis canini recentis cinis senectus anguium trita
ex aceto hydrocelicis stelliones demptis pedibus et interaneis
et capite inassati in cibo dantur  tumores testium marina
aqua utiliter fouentur si et dolor sit et tumor pusca calida in
spongia imponitur

 xxii inguinibus  

 negantur inguina intumescere eius qui habeat secum surculum
ex myrto nec ferro nec terra tactum cochleae minutae tritae ex
melle inlinuntur  inguina priusquam ex ulcere intumescant in
licio facere nouem nodos oportet et ad singulos nominare
singulas mulieres uiduas tum licium alligare ad talum uel cruri
uel infra genu  si ab equitatu femina uexata sint spuma equi
ex ore feminibus inlinitur inguinibus imponitur fimus suillus
sub testa calefactus tritusque cum oleo  myrtea uirga quae
ferro tacta non est in dolore inguinum circumligatur absinthium
habere in uentrali prodest pollex eius pedis a quo inguen est
proximo digito alligatus tumorem sedat

 xxiii ulceribus in crure uel in tibiis  

 adeps ursinus admixta rubrica imponitur quae serpunt
curantur felle aprino cum resina et cerussa  maxillarum apri
uel suis cinere insparguntur  fimus caprinus ex aceto
subactus et subferuefactus imponitur omnia in his locis ulcera
purgantur complentur persanantur butyro ac medulla ceruina
item felle taurino cum cyprino oleo aut irino

cruribus uel talis si tument uel dolent
xxiiii talorum dolori et tumori
 muscus ex oleo tritus imponitur limus aquaticus ex oleo
subactus mirifice prodest fimus caprinus decoctus ex aceto et
subactus cum melle

 xxu pernionibus et uitiis pedum  

 pulmo marinus imponitur cancri marini cinis ex oleo
imponitur utiliter aqua fouentur in qua eruum decoctum est 
ficus aridae decoctae cum cera liquida subactae ambustis
pernionibus imponuntur ulceribus seuum pecudum cum alumine 
si pura sint ulcera cera sanantur fimi murini cinis ex oleo
uetere imponitur uermium terrenorum cinis ex oleo uetere
imponitur  cochlearum quae nudae inueniuntur uiuarum
combustarum cinere omnia uulnera pedum sanantur fimi
gallinaceorum aut columbarum cinis ex oleo exulcerationibus
medetur  attritus calciamentorum emendat ueteris soli cinis
ex oleo aeque caprini cornus cinis ex oleo  agninus pulmo
uel arietinus imponitur dentis caballini contusi farina
subluuiem emendat lacertae uiridis sanguis subtritos pedes
inlinitus sanat tegumenti testudinis cinis ex uino et oleo
temperatus medetur adeps ursinus addito alumine omnes rimas
sarcit

 xxui clauis et callis  

 plerumque pedibus innascuntur claui aut calli praecipue
tamen in digitis et in manibus quibusdam uero et in aliis
corporis partibus aduersus quos monstrantur remedia talia 
urina muli mulaeue cum suo luto inlinita tollit fimus ouium
imponitur  iecur lacertae uiridis uel sanguis impositus in
flocco medetur uermes terreni ex oleo fimus columbinus decoctus
ex aceto in modum malagmatis subactus imponitur  fimus apri
uel suis recens impositus et post diem tertium solutus prodest
faba in qua laser seruatur in aceto missa et tumefacta et ita
alligata  si in facie nascantur etiam lomenti assidua
fricatione tolluntur ex oleo pollinem ex oleo temperant et
adiciunt extrahit enim  idem facit et hammoniacum salicis
ramorum primorum cortices exuruntur earumque cinis ex aqua
impositus tollit  utuntur et seuo bubulo cum turis polline
urina canis cum suo luto imponitur

 xxuii podagrae dolori  

 muscus qui in aqua nascitur tritus impositus prodest farina
frumenti cocta ex aceto imponitur utiliter dolor perungetur
oleo in quo decocta sunt ranarum intestina  ranae rubetae
cinis cum adipe uetere in palustribus lens nascitur quaedam in
aqua non profluente refrigeratoria sine comparatione haec
imponitur uel per se contrita uel cum polenta  adipe uiperino
pedes perunguntur sanguine milui pedes perunguntur hibisci
radices coctas cum axungia misces et cataplasma pedibus ponis
 maluae erraticae coctae pisas cum sale et pedibus ponis
lenticulam coquis teris adiectis mellis cochlearibus tribus et
pedibus imponis  urtica trita cum columbarum sanguine
apponitur adipe uituli marini pedes perunguntur cuius et
pellibus calceari expedit ranae aquaticae discerptae subinde
recentes imponuntur  lenit et plantago cum axungia limus
aquaticus cum oleo subactus mire prodest ursino adipe taurino
seuo cerae pari pondere decoctis utuntur  bubulum fimum cum
aceti faece magnificant fimi caprini cinis cum axungia uetere
prodest  cum autem pluribus malagmatibus utantur hi qui hoc
malo laborant prout illa apud unumquemque commendat monstrantis
auctoritas ponam compositionem de qua nemo qui usus est questus
est  picis bruttiae uncias u et scripulos uii cerae ponticae
tantundem resinae frictae tantundem galbani  xi hammoniaci
semunciam  omnia haec in cacabo nouo componuntur coquuntur
ad unum feruore bono in mortario autem teruntur haec 
euphorbii uncia i stypteriae schistes tantundem turis
pollinis scripuli uiiii opopanacis  uiiii fellis taurini 
uiii salis hammoniaci  ui  his suffunduntur aceti acerrimi
cyathi iii tum quod in cacabo coctum est mortario adicitur et
pistillo permiscetur cum eo utendum est alutae inlinitur 
si induruit modice ad ignem calefactum manibus perfricatur et
ita mollescit hoc medicamentum non inquinat uires in usu non
perdit appositum reseruari potest  et qui potione podagra
sint liberati cuius compositionem subiciam et quemadmodum ea sit
utendum camedriae pondo libra centauriae pondo unciae iii
aristolochiae rotundae pondo unciae iii stoechados pondo unciae
iii agarici pondo unciae iiii cyperi seminis pondo quadrans
aloes pondo unciae iii s  haec pondera singularum expendi
oportet et trita cribrata permisceri ex mellis attici libris ui
et in uitreum uas recondi  usus huius potionis talis esse
debet ut sumatur a ieiunis qui bene concoxerint et per numerum
dierum anni adiecto uno die  si dies continuari non
potuerint propter cruditatem aut languorem aliquamque causam
quotquot intermissi fuerint totidem restituantur  potionis
uero mensura erit ut denarii argentei pondus bibatur ex tribus
cyathis aquae semel in die  radix cucumeris erratici ex
aceto coquitur et imponitur mitigatur si secum habeat is qui
uexabitur pedem leporis uiuo abscisum  peractis singulorum
membrorum malis et eorum remediis quae in prouiso solent accidere
percurremus eo ordine quo unaquaeque res succurrerit incipiemus
igitur a re podagrae proxima

 iii capitula libri iii  

i ad neruos et articulos

ii sanguini ex ulceribus sistendo

iii ulceribus recentibus et neruis incisis

iiii ad ulcera et ad cancrum quod noma uocatur

u ad panas quas paniculas nos dicimus

ui ad strumas id est scrofas quae nascuntur in gutture

uii ad furunculos

uiii ad carbunculum

uiiii ad ambusta

x ad morsum canis rabiosi

xi ad morsum canis non rabiosi

xii ad cicatrices quibus color reddi debet

xiii ad frigore exusta

xiiii ad extrahenda ea quae in corpore fixa sunt

xu ad quartanas

xui ad tertianas

xuii ad febres periodicas id est febres quae de accessionibus
nascuntur

xuiii ad lethargicos

xuiiii ad freneticos qui sensum perdunt et qui somnum non
capiunt

xx ad cardiacos

xxi ad comitialem morbum

xxii ad hydropicos

xxiii ad morbum regium

xxiiii ad ignem sacrum

xxu ad ossa fracta

xxui ad scabiem

xxuii ad papulas et prurigines

xxuiii ad uaros

xxuiiii ad uerrucas

xxx ad liuores et tumores

xxxi ad paralyticos

xxxii psilotrum

xxxiii antidotum contra uenena

xxxiiii contra leporem marinum et pastinacam

xxxu contra murem araneum

xxxui contra phalangium

xxxuii ad serpentis et hominis morsum

xxxuiii contra aspidem

 i ad neruos et articulos  

 amphisbaena mortua neruorum offensis alligatur adeps
uulturinus cum felle eiusdem perunguitur iecur eiusdem arefactum
et tritum cum axungia eius imponitur senectus serpentium in
corio taurino alligatur  beta ex melle et fico imposita
morbis articularibus medetur folia uitium trita et admixta
hordeaceae farinae articularibus morbis imponuntur 
acrifolium tritum addito sale et oleo eidem rei prodest incussos
articulos aranei tela commodissime curat articulis uexatis
praesentaneum remedium est seuum pecudis cum cinere mulieris
capillorum  neruorum nodis capitis uiperini cinis cum oleo
cyprino imponitur ad idem faciunt terreni uermes triti cum
melle item galbanum per se stirax inlinitur fimum caprinum
decoctum in aceto contritum cum melle  tremulis utile est
esse holera et panem ex aqua a balneo perungui oleo in quo
castoreum est additum articulorum fracturis cinis ex femoribus
pecudum cera admixta medetur

 ii sanguini ex ulceribus sistendo  

 fimus caballinus cum ouorum putaminibus crematur isque cinis
admixto melle spathomele imponitur plagae mire sistit 
polypus tusus in pila in modum emplastri adhibetur cortex uitium
et folia arida tusa in farinam sanguinem sistunt et uulnus
glutinant  folia persici trita et imposita haemorrhogian
sistunt pilulae platani tusae ex aceto impositae  ferulae
cinis hircini utris uinarii cinis cum pari pondere resinae ex
aceto impositus sanguinem sistit et ulcera glutinat haedinum
coagulum ex aceto sanguinem sistit

 iii recentibus uulneribus et neruis incisis  

 uermes terreni triti conglutinant adeo ut etiam neruos
incisos solident die septimo idem arefacti in sole ex aceto
triti uulneribus imponuntur et interposito biduo soluuntur 
cochleae exemptae de suis testis crudae tritae mirifice solidant
cochleae cum suis testis tusae cum myrrha et ture pari pondere
etiam praecisos neruos sanant  efficaces sunt et bulbi triti
per se ad uulnera glutinanda adiciebat tamen illis damon medicus
muscum qui in aqua gignitur et die quinto soluebat 
myrobalanum ut iam diximus genus est cariotae quod os non habet
haec ex uino austeri trita uulnera solidat  et cupressi folia
trita ad eundem effectum imponuntur rubi siue platani uel flos
uel mora sine collectionis periculo sanant  et millefolium
tritum uulneribus imponitur centauriae radix tam efficax est ad
plagas glutinandas ut etiam carnes cohaerescant quae cum ea
coquuntur  lana sucida infunditur in mel et acetum frigidum
et oleum deinde expressa imponitur spongia ex aqua caelesti
imposita recentia secta non patitur intumescere  et caro
uituli recentibus uulneribus arcet tumorem idem fimum bubulum
cum melle praestat  recentes plagas ferro factas gluten
taurinum liquefactum atque impositum neque ante diem tertium
solutum efficacissime iuuat

 iiii ad ulcera et ad cancer quod noma uocatur  

 scio gratius futurum fuisse si singulis generibus ulcerum
nominatim dedissem titulos et remedia sed cum aliquae res
pluribus uitiis prosint breuitatem secutus genus scripturae
elegi quod subiectum est  uermes qui in ligno nascuntur
uocantur cosses hi triti in panno inlinuntur et ulceri
apponuntur idem combusti cum anethi pari pondere impositi
nomam quod uocant cancer sistunt  fimo ouium sub testa
calefacto et subacto tumores sedantur fistulae sanantur nomam
sistunt cochleae crudae de suo testo eiectae et in linteolo
inlitae et appositae  cacoethe emendat ulula auis cocta in
oleo et contrita cui miscetur butyrum ouillum et mel eadem
ratione curantur et cybio uetere quod ut emplastrum panno inlini
debet  uermes ulceribus innati ranarum felle tolluntur quae
serpunt salsamento ueteri tuso in modum emplastri curantur
radix peponis contrita ulcera sanat in modum faui concreta quae
ceria uocant  semen raphani ex aqua tritum et impositum
sistit ulcera quae phagedaenas appellant porrus capitatus
contritus ex melle ulcera purgat  alium cum sulphure et
resina fistularum uitia extrahit uetera ulcera etiam
carcinomata foueri debent aqua calida in qua cocta sint holera
deinde et ipsa holera trita imponuntur bis in die  sic
curantur fistulae et tumores quos euocari quosue tolli opus
est cruda holera trita ueteribus ulceribus imponuntur lini
seminis farina in uino decocta prohibet serpere  eadem farina
cum melle eruptiones et pituitas emendat pustulas ulcerum
lenticula cocta rumpit eadem collectiones sedat eadem contra
suppurantia cum polenta decocta imponitur  lenticulae sucus
ulceribus et oris et genitalium adhibetur sed is cum rosaceo
et cydonio trito farina erui serpere ulcera non patitur
spathomele imposita  lupini farina eodem modo imposita
siccat cinis uitium cum axungia uetere fistulas purgat et sanat
folia oliuae commanducata et imposita ulceribus manantibus
medentur  cauliculi oleastri decocti cum melle impositi
carnes quae ab ossibus recedunt comprimunt contra collectiones
folia oleastri ex uino trita imponuntur his quae purganda sunt
oleastri folia ex melle adhibentur  ulcera manantia oleum
amigdalinum cum uino expurgat fici ramorum teneri cauliculi tusi
imponuntur cum melle ulceribus quae ceria uocant 
carcinomati si sine uulnere sit quam pinguissimam ficum
imponere singulare remedium est nuces iuglandes perueteres
commanducatae ulceribus medentur impositae  glans roborea
trita cum axungia duritias quas cacoethes uocant et euocat et
emendat melius si sit ilicina ulceribus quae serpunt et quae in
his excrescunt spondilium cum ruta inlinitur  pix bruttia
cum melle ulcera purgat explet sanat eadem pix cum uua passa et
axungia ulceribus putrescentibus medetur aqua in qua lentiscus
decocta est ulcera quae serpunt utiliter fouentur  pilulae
de platanis tusae emendant uermes tollunt mala tusa ex melle
hedera ex uino decocta imponitur omnium generi ulcerum idem
praestat et lana sucida ex melle  cinis finii pecudum addito
cinere ex ossibus femorum agnorum et nitrum tusum adhibetur
ulceribus quae cicatricem non trahunt pulmo arietinus carnes
excrescentes in ulceribus exaequat  ulcera quae serpunt et
quae in his excrescunt cinis capitum menarum coercet fistulae
aperiuntur siccanturque salsamentis cum linteolo inmissis
intraque alterum diem omnem callum auferunt  serpentium
ulcerum coercet impetus calx non lota temperata ex rosaceo et
aceto atque inlita mox cera ac rosaceo permixta perducit ad
cicatricem symphitum omnia ulcera celerrime perducit ad
cicatricem et sanat  plantaginis sucus infunditur fistulis
et inmittitur isdem fel taurinum cum porri suco pari mensura
carcinomata curantur coagulo leporis cum pari mensura capparis
quod utrumque adsparsum uino teritur una  gangraenis pinna
inlinitur fel ursinum his quae serpunt medetur asini ungularum
cinis caseus caprinus siccus ex aceto et melle purgat ulcera
quae serpunt cohibet seuum caprinum cum cera idem additis cum
sulphure et pice purgat

 u panis quas paniculas nos dicimus  

 nasturcium cum pice panas discutit maturis aut
maturescentibus imponitur lens ex aceto discocta eruum cum melle
tritum et impositum suppurare prohibet  lupini ex aceto
cocti aut minuunt aut maturant ficum ex uino discoctam et tusam
imponunt uiscum et resinam et ceram aequis ponderibus remissam
imponunt galbanum per se prodest  feniculi farina ex
hydromelle decocta addita axungia mitigat dolorem aperit panas
seuum pecudum cum sale tosto discutit murinus fimus addito turis
polline et sandaraca lacerta diuisa uiridis imposita cochleae
tusae cinis inanium cochlearum cera mixtus fimus columbinus per
se uel cum farina hordeacea impositus  echinorum testae
contusae ex aqua inlitae cinis muricum uel purpurarum ex oleo
uetere siue incipientes discutit siue concoctas aperit 
cancri fluuiales triti medentur salsamenta cocta et imposita
creta cimolia trita ex aceto cohibet ursinus sanguis discutit
item taurinus aridus tritus ungulae equinae cinis cum oleo
bubulus sanguis inlinitur fimum hircinum cum melle decoctum
 quidam ad panas utuntur hac compositione cerae et turis
drachmas uicenas spumae argenti drachmas xl muricum cineris
drachmas x permiscetur tusum et additur eo olei ueteris hemina

 ui strumis id est scrofae quae nascuntur in gutture  

 caprifici corticem intumescentem puer impubes si defracto
ramo tollat dentibus et medulla ipsa alligetur ante solis ortum
prohibere strumas constat echinorum testae contusae cum alumine
ex oleo uetere et pulte  nasturcium cum lomento contritum
superposito folio hederae marrubium cum adipe lens in aceto
discocta lupinum ex aceto coctum contritumque  folia fici et
ficus inmatura una tusa imponuntur sucus pilulae cupressi ex
fermento galbanum per se exulceratis strumis imponitur mustelae
sanguis inlinitur mustela ex uino discocta imponitur 
cochleae cum suis testis tusae ad hoc faciunt optime quae
salicibus adhaerent cinis aspidis cum seuo taurino imponitur
 adeps anguis mixtus oleo anguium cinis ex oleo esse eos
quoque praecipitur abscisis a capite et a cauda digitis
quaternis aut cinerem crematorum bibere  fimum columbinum
imponunt alii mixta farina hordeacea ex aceto acri talpae cinis
ex melle imponitur iecur talpae quidam inter manus contritum
circumlinunt et triduo non abluunt  talpae capita
praeciduntur et cum terra a talpis egesta conteruntur et in
pastillos rediguntur qui si seruantur in stagnea pyxide utiles
ad omnia apostemata sunt  uermes terreni totidem quot sunt
strumae alligati cum his pariter arescunt circumligantur lino
quo uipera suspendio occisa est milipedae imponuntur addita
resinae parte quarta non solum strumas sic curari praecipiunt
sed et omnia apostemata  calx uiua cum resina liquida uel
adipe suillo addito melle strumis utiliter auxiliatur fel
aprinum uel bubulum tepidum inlinitum discutit  ungulae
asini uel equi cinis ex aqua et oleo inlinitur fimum caprinum ex
aceto acri decoctum strumis inlinitur bubulum seuum ex oleo
imponitur ebuli folia conteruntur et mixta cum faece ceruisiae
super additis foliis eiusdem ebuli in linteolo alligantur

 uii furunculis  

 fimi gallinacei id quod rufum est recens inlinitur ex aceto
uentriculus ciconiae ex uino decoctus inlinitur muscae impari
numero infricantur digito minimo  sordes ex auriculis pecudis
inlinuntur seuum arietis cum farina pumicis et salis aequis
portionibus nitrum cum resina mixtum extrahit  nasturcium
tusum cum fermento concoquitur nouem granis hordei si quis
furunculum circumducat singulis manu sinistra et omnia in ignem
coiciat confestim sanat  ficus siccae decoctae ex uino et
tritae imponuntur  galbanum per se seuum bubulum cum sale
imponitur aut si dolor sit sine sale liquatur cum oleo simili
modo facit caprinum seuum limacis cinis aspersus purgat

 uiii carbunculis  

 fimus columbinus cum lini semine ex aceto mulso imponitur
mullorum salsorum cinis prodest  ruta ex aceto trita erui
farina ex uino imposita carbunculum rumpit idem praestant et
lupini triti fimus pecudis incipientibus carbunculis imponitur
 ficus siccae in uino decoctae aut tritae et confricatae
extrahunt nuces iuglandes perueteres tritae impositae pix
bruttia cum uua passa demptis nucleis addita axungia purgat 
herba sabina quae habet folia similia cupressi cum melle
inlinitur cerebrum suis feminae coctum et tostum imponitur

 uiiii ambustis  

 fimus ouium cum cera ambustis imponitur canini capitis
cinis cochlearum cinis ex oleo inlinitur adeps uerrinus fimi
columbini cinis ex oleo inlinitur  garum infunditur nec
nominatur cancrorum marinorum uel fluuialium cinis ex oleo 
hordei cinis inspargitur lens ex aqua semicocta imponitur
procedente curatione lens cruda teritur et cribratur eiectoque
furfure coquitur et sic imponitur nouissime eo mel additur 
uitis cortex comburitur et cinis eius ex oleo inlinitur et pilos
reddit prodest ambustis inlita faex uini siue sapae oliuarum
carnes teruntur et imponuntur  nigra oliua continuo si
imponatur commanducata pustulas gigni prohibet myrti foliorum
cinis spargitur flos hederae cum cera utiliter imponitur
hordeum tostum tritum ex albis ouorum addito adipe suillo
mirifice prodest  ambusta aqua ouis si statim occupentur ut
eleuantur inde pustulae non sequuntur oua in aqua decoquuntur
deinde in prunas coiciuntur donec putamina eorum comburantur
tunc lutea eorum ex rosaceo inlinuntur  oleum addito sale
pustulas reprimit eis quae feruenti aqua exusta sunt ranarum
cinis aspersus adeo prodest ut etiam pilos reddat  efficax
est fibrinarum ferarum cinis pellium magnes lapis crematus
tritusque inspargitur fimus leporis et caprae inlinitur aequis
ponderibus  gluten taurinum remissum sicuti solet a fabris
remitti sine cicatrice sanat optimum est ex auribus taurorum et
genitalibus sordes applicare

 x canis rabiosi morsui  

 salsamentum imponitur rutae suci pondus denariorum xu ex
uino bibitur plagae imponuntur rutae folia trita cum sale et
melle uel cum pice et aceto  folia nigrae ficus trita ex
aceto medentur rosae siluestris radix pota efficacissime abigit
aquae pauorem plantago pota et imposita facit et aduersus canis
rabiosi morsum et aduersus omnium bestiarum  lana sucida
indita morsum sanat post diem septimum soluta cinis capitis
canini inlitus abigit aquae pauorem aut caput canis deuoratum
 uermis de cadauere canis adalligatus pauorem tollit est
limus sub lingua canis rabiosi qui datus in potione hydrophouiam
prohibet  omnia praecedit ut iecur eiusdem canis qui
momorderit deuoretur si fieri potest crudum si minus quoquo
modo coctum crista gallinacei contrita imponitur plagae 
anseris adeps cum melle salliuntur a quibusdam canes qui rabiosi
fuerint ut in remedium carnes eorum edantur  lactens catulus
eiusdem sexus qui momorderit in aqua necatur eiusdemque iecur
crudum deuoratur  fimus gallinacei rufus ex aceto morsui
imponitur glebulae ex hirundinis nido solutae ex aceto
inlinuntur catulus lactens priusquam uideat aperitur eiusdemque
coagulum bibitur ita ut is qui bibit in defluenti aqua stet
usque ad umbilicum  pauescentibus aquam totam faciem
perungunt adipe uituli marini aquam expauescentes usta plaga
ferro continuo sanantur

 xi morsui canis non rabiosi  

 nitrum et axungia et resina aequis portionibus ex aceto
imponuntur allex cruda in linteolis concerptis alium cum melle
tritum menta cum melle contrita  marrubium tritum cum
axungia uetere urtica trita addito sale  cinis uitium cum
oleo acetum calidum in spongia ramorum fici cauliculi teneri
triti nuclei amigdalini cum melle triti nucum iuglandium carnes
cum cepa et sale et melle contritae  easdem carnes nucum ab
ieiuno homine commanducatas imponi iubent  spongiae minutae
conciduntur et imponuntur infusae uel ex aceto uel ex aqua uel ex
melle faex aceti cum melanthio plagae imponitur

 xii cicatricibus quibus color reddi debet  

 arietinus pulmo recens quam frequentissime imponitur seuum
eiusdem cum nitro efficax est adeps leoninus ex rosaceo utuntur
senectute anguium ex uino decocta  fimus columbinus cum
melle fel scorpionis marini erucae semen cum felle bubulo
lupini ex aceto cocti seuum asini impositum fel uituli adiecta
myrrha et oleo et croco extenuat seruatur in pyxide aerea
calefactum imponitur

 xiii frigore exustis  

 ituri per niuem farinam opopanacis bibere debent eaque
perungui uim enim habet mirifice excalefactoriam si facta sint
uulnera frumentum tostum in ferro et tritum ex uino praesentaneo
remedio est  rutae folia in oleo cocta imponuntur leporini
pili cinis pulmo leporis adalligatur aristolochiam ex oleo
excalefactoriam uim habet axungia porcina

 xiiii extrahendis his quae corpori fixa sunt  

 mus uiuus discerptus imponitur lacertae caput concussum et
cum sale tusum lacerta uiua discerpta cochleae exemptae de
testis suis et contritae cum leporis coagulo  testarum sepiae
cinis alium elixum cum pice harundines extrahit nasturcium cum
pice impositum farina lini seminis cum radice siluestris
cucumeris una trita urticae radix cum sale trita et imposita
 harundinis radix trita et imposita filicem extrahit item
filicis radix eodem modo harundinem extrahit  radix acrifolii
coquitur et teritur et sic imponitur blattae sine pedibus et
capite et pennis tritae inlinuntur  cancri fluuiatiles triti
testarum purpurarum cinis ex aceto fimus caprae ex uino
coagulum quodcumque est sed maxime leporis cum pari pondere
turis aut uisci

 xu quartanis  

 caput claui quo aliquis in crucem fixus est alligatur panno
uel spartum de cruce  fimi bubuli cinis spargitur urina
pueri inlinuntur primi digiti in manibus et pedibus leporis cor
adalligatur coagulumque eius bibitur ante accessionem leonis in
cibo datur  uiperae caput abscisum in linteolo adalligatur
muri uiuo rostellum primum et auriculae summae deciduntur et in
russeo panno adalligantur et ipse mus uiuus dimittitur 
ranae in triuio decoquuntur cum oleo carnibus earum proiectis eo
oleo utuntur ad unctionem alii elixi caput unum cum laserpicii
obolo in uino austeri bibitur  hirundinis fimi drachma una
trita ex lactis caprini aut ouilli aut passi cyathis tribus ante
accessionem propinatur rubetae ranae cor uel iecur adalligatum
in panno leucopeo  semen anethi tribus digitis comprehensum
et feniculi tantundem ex aceti mulsi cyatho uno potui datur 
in charta uirgine scribis quod in dextro brachio ligatum portet
ille qui patitur recede ab illo gaio seio tertiana solomon te
sequitur  item panem et salem in linteo de licio alliget et
circa arborem licio alliget et adiuret per ter panem et salem
crastino hospites mihi uenturi sunt suscipite illos hoc ter
dicat

 xui tertianis  

 spongiae africanae cinis ex oleo uel aceto in fronte
inlinitur ante solis ortum cancri fluuiatilis oculi eruti
adalligantur ipse cancer in aqua remittitur  pulei ramus in
lana inuolutus ante accessionem olfaciendus datur aut stratis
subditur  urticae autumnalis radix adalligatur is qui eam
effodiet debet nominare eum cui medetur et quibus parentibus
natus sit  herba quae in fluminibus aut riuis nascitur
adalligatur in laeuo brachio quid sit nescienti tertianas
discutit legi debebit ante solis ortum sic ut eum qui colligit
nemo uideat  lacerta uiridis uiua adalligatur in uaso quod
eam capiat  aranei tela cuilibet emplastro infricantur
idemque emplastrum ut libet in aluta tamquam anacollema
imponitur ante accessionem et aquae frigidae decem unciae
bibuntur

 xuii febribus periodicis id est febres quae de accessione
nascuntur  

 iecur delphini ante accessionem gustandum datur in aselli
piseis capite lapilli qui plena luna inuenti sunt adalligantur in
linteolo utile est ungui oleo et sale  cancris
fluuiatilibus tritis in oleo et aqua ante accessionem perungui
oportet  oculus lupi dexter salsus adalligatur ante meridiem
dantur aquae heminae tres potui in quibus additae sint tres
guttae sanguinis ex uena asini quam in auricula habet recidiuas
prohibet lacerta uiridis uiua adalligata in uascello quod eam
capiat

 xuiii lethargicis  

 cimices septem triti in aquae cyatho uno dantur si uir sit
si puer sit in eodem modo aquae cimices quattuor  castoreum
fronti inlinitur ruta ex aceto datur olfacienda sisymbrium
capiti infunditur ex aceto urtica pedes caeduntur et frons 
spondilium capiti instillatur mustelae iecur exuritur ad
olfactum faciendum pulmo pecudis calidus circa caput
adalligatur  palumbi tres putrefacti lethargum excitant
odore euphorbio ex aceto nares tanguntur capri cornus usti
nidor dormire eum non patitur  uulturis neruos tollis et eos
neruos circa manus laborantis ligabis aristolochium rotundum cum
adipe uulturino teris et ex eo manus fricabis

 xuiiii phreneticis qui sensum perdunt et qui somnum non capiunt  

 rosaceo et castoreo et peucedano peruncto capite somnus
accedit alium elixum in cibo datur  sucus rutae tritae ex
aceto instillatur in tempora spondilium infunditur capiti
suffitus lanae sucidae prodest pulmo pecudis calidus circa caput
alligatur  adipe gliris frontem lini et dormit pellem de
lepore albo nescienti sub capite pone  lauri folia tria
nescienti sub capite ponis et dormit semen papaueris semen
lactucae dactylos tres in aqua coquis ad tertias das bibere et
dormit  seminis lactucae cochlear dimidium teris cum uino et
per imbricem supino pone et dormit

 xx cardiacis  

 aqua potui datur in qua holera discocta sunt addito sale
ruta ex aceto et melle cum farina hordeacea pectori imponitur
 rutae fasciculus cum rosaceo ex aceto decoquitur adiecta
aloes uncia una id oleum perunctionem sudorem sistit 
radix ferulae ex aceto et oleo perunctorum sudorem inhibet uinum
merum in spongia mammae sinistrae imponitur  myrti semen cum
polenta ex uino imponitur mammae sinistrae folia rubi in quo
mora nascuntur per se trita imponuntur eidem mammae  sucus
mororum quae in rubo nascuntur potui datur cornus ceruini et
caprini cinere ex oleo myrteo aduersus sudorem perunguntur
puluis ex myrti foliis tostis inspersus sudorem statuit
lapillus qui in uentriculo hirundinis inuenitur gestatur

 xxi comitialibus  

 testiculi ursini in cibo prosunt testes aprini crudi triti
ex aqua bibuntur cum primum quis cecidit in eo loco quo caput
eius fuit clauus ferreus figatur non repetit  dantur carnes
edendae bestiae occisae eo ferramento quo homo ante occisus est
lapillus qui in uentriculo hirundinis inuenitur gestatur 
hirundinis sanguis cum ture uel eiusdem cor recens deuoratur
lapillus de nido hirundinis adalligatus ad collum iacentem
recreat et ab hoc periculo tutum praestat  alium elixum
subinde in cibo et in potione sumitur tenentes in manu anethum
comitiali morbo non appetuntur testiculi arietini inueterantur
et ex his dimidii denarii pondus datur in hemina aquae tritum
 abstinentia uini utendum est diebus quinque ante et totidem
postea sanguis pecudis utiliter bibitur sed et humanus sanguis
hoc uitio liberat  fel agninum cum melle uel cochleari uel
ligula sumitur catulus lactens absciso capite et pedibus
exsectis interaneis ex uino et myrrha coctus editur  uiuerra
sumpta in cibo prodest lacerta uiridis ablato capite et pedibus
et interaneis in cibo datur ita condita ut fastidium abigat 
cochlearum cinis addito lini semine et urticae ex melle
inlinitur cum sale iecur uulturis tritum cum suo sanguine
propinatur ter septenis diebus  melius prodest si ea auis cum
occiditur satura erit humano cadauere fel testudinis naribus
inlitum iacentem erigit  coagulum uituli marini bibitur cum
lacte equino aut mali punici suco aut mulso aceto castoreum in
aceti mulsi cyathis tribus ieiunis datur  his qui saepius
cadunt clystere infunditur hoc castorei drachmae duae mellis
hemina olei hemina aquae sextarius i  mustelae marinae
iecur in cibo bene sumitur carnes caprinae in rogo hominis
tostae hunc morbum depellunt caprini uel ceruini cornus usti
nidor adhibetur

 xxii hydropicis  

 lapidem achatem hydropicus si secum portauerit liberabitur
uomitus canini uentri inlinuntur  sablone calido marino
obruuntur spongiae afrae siccae apponuntur adeps delphini
liquatus ex uino bibitur propter graueolentiam naribus obturatis
aut unguento optimo tactis  cancri marini uel fluuiatiles in
cibo ex iure alium uiride cum fico duplici aluum euacuat 
scilla subiecta linguae sitim compescit scillae bulbus torretur
deinde purgatur et medium eius in aqua coquitur cum madidum est
eximitur ex eo tres oboli dantur potui ex melle et aceto
euacuatur per urinam  sinapem et ficus et cyminum aequis
partibus tusa uentri imponuntur ficus siccae coquuntur et ex
uino et absinthio suffunduntur farina hordeacea addito nitro
omnia in unum conteruntur et ita imponuntur  folia myrti in
uino decocta conteruntur et ex eo uino duo cyathi potui dantur
radices sambuci in uino decoquuntur et ex eodem uino duo cyathi
poti exinaniunt  est hedera quae chrysocarpos appellatur
propterea quod fert grana aurei coloris haec grana xx in uini
sextario conteruntur et ex eo uino terni cyathi bibuntur qui per
urinam exinaniunt  testudo decisis pedibus et capite et
cauda intestinis abiectis in cibo datur ita condita ut citra
fastidium sumi possit  fimus uituli masculi uentri inlinitur
uincae peruincae aridae tusae farinae cochlearis mensura ex aqua
data celerrime reddit sanitatem  elleborum contusum ut sit
puluis deinde commiscebimus illud radicibus et super uentrem in
linteolo imponimus ita ut pulueris pusillum supra spargas
adalligatum habeas licet biduum uel triduum unum adalligamentum

 xxiii morbo regio  

 sordis de auriculis aut de mamma pecudis pondus denarii cum
myrrhae pusillo ex duobus cyathis uini hauriuntur  uermes
terreni cum myrrha in aceto mulso propinantur cerebrum perdicis
in tribus cyathis uini bibitur  cineres interaneorum
palumborum ad cochlearia bina bibuntur ex mulso salsamentum in
cibo ex pipere sumitur seruata carnis abstinentia  alium
tritum in potione uini propinatur erucae siluestris tria folia
sinistra manu decerpta ex aqua mulsa bibuntur  cicer
arietinum decoquitur in aqua et duo cyathi potui dantur uel ex
melle in cibo nuces graecae cum absinthii semine teruntur
deinde pilulae ex aceto eduntur  rubia qua pelles inficiuntur
in aqua mulsa bibitur herba sabina quae habet folia cupressi
similia trita ex uino potui datur  canini capitis cinis in
mulso propinatur gallina si sit luteis pedibus aqua pedes ei
purificantur deinde uino colluuntur idque uinum potui datur
folia oleastri in uino trita imponuntur  spondilium ex uino
bibitur fimus pulli asinini quem primum edidit a partu datur ex
uino ad magnitudinem fabae triduo medetur  idem praestat
equini pulli fimus eadem ratione cyminum ex uino albo a balneo
datur

 xxiiii igni sacro  

 uermes terreni ex aceto inlinuntur serpentium senectus cum
bitumine et felle siue fimo agnino ex aqua inlinitur a balneo
 alii cinis ex oleo et garo inlinitur ruta ex aceto et oleo
inlinitur lens ex aqua marina decocta imponitur  amurca
oliuae nigrae infunditur herba sabina tusa quae habet folia
quasi cupressus cum melle inlinitur  oua cocta trita cum oleo
imponuntur et operiuntur foliis betae ouorum trium candidum cum
amyli pari mensura contritum imponitur hyssopum cum pompholica
et rosaceo inlinitur  grillus contritus manu ab eo qui non
sit eo uitio apprehensus eum qui hoc fecerit in totum annum ab
hoc malo liberat oportet autem eum erui ferro cum cauernae suae
terra  anseris adipe perunguitur uitium uiperae caput aridum
combustum ex aceto superlinitur  spongia ex aceto imponitur
tam grandis ut sanas quoque partes tegat ursinus aut suillus
adeps adicitur fimus uitulinus uel bubulus ramenta pellis
ceruinae delecta pumice ex aceto trita imponuntur  est genus
sacri ignis quod zoster uocatur quoniam occidit eum quem appetit
si praecingat huic occurrit imposita plantago cum creta
cimolia  aqua cisternina aut certe dulcis soluitur ex oleo
locus deinde penna perunguitur eadem die liberat oui medium
quod est rufum teritur sublato albo in uaso cupreo perinde
pistillo de cupro et sic dolor penna inlinitur

 xxu ossibus fractis  

 caninum cerebrum linteolo inlitum imponitur superpositis
lanis quae subinde oleo suffundantur quarto decimo die solidat
cinis siluestrium murium imponitur cum melle  cinis
terrenorum uermium cum melle etiam minuta ossa extrahit laridum
elixum circumligatum mira celeritate solidat  articulorum
fracturis cinis de femoribus pecudum cum cera costis fractis
imponitur caprinus fimus ex uetere uino aperit extrahit sanat

 xxui scabiei  

 plurimum prosunt asini medullae inlitae urina asini cum suo
luto imposita sedat  fimus bubulus impositus sanguis bubulus
recens impositus cum aruit alter super inlinitur postero die
abluitur cinere lixiuo  sanguis caninus inlinitur alumen
liquidum imponitur admixto nitro et melanthio ocustarum
pratensium pedes cum seuo hircino triti medentur

 xuii papulis et pruritui  

 lupinorum farina ex aceto subacta in balneo papulis
inlinitur pruritus sedant cochleae minutae tritae impositae 
nitrum candens uino austeri extinguitur deinde conteritur et
sine oleo in balneo aspergitur pruritum et scabiem sedat oleum
in quo pastinacae marinae decoctae sint  aluminis liquidi
pars tertia duae partes mellis in balneo papulis inlinuntur
aeque papulis inlinitur creta cimolia in balneo  pustulis
suilli fimi cinis uel cornus ceruini cinis ex aqua inlinitur
sulphur tritum mixtum liquamine in balneo utiliter inlinitur

 xuiii uaris  

 folia porri sectiui trita imposita tollunt uaros farina erui
ex aqua imposita sanat et toto corpore maculas emendat oleum
amigdalinum ex melle inlinitur  adeps gallinaceus cum cepa
contritus imponitur naeuos tollit farina auenae ex aceto cocta
et imposita

 xuiiii uerrucis  

 uerrucae abolentur urina recenti canis cum suo luto inlita
fimi canini cinere cum cera et cepa imposito fimo ouium
inlito sanguine murium recenti erinacei felle sanguine
lacertae fimo gallinacei cum oleo et nitro  efficaciter
tolluntur cymino ocimo cum atramento sutoricio inmaturarum
ficorum lacte cum axungia mixto capitum menarum cinere cum alio
trito cinere fimi uitulini ex aceto asini urina cum suo luto

 xxx liuoribus et tumoribus  

 recenti liuori cortex raphani ex melle tritus imponitur
alium ustum tritum ex melle holus crudum tritum per se apium
uiride tritum cum albo oui  sinapis alexandrini heminam
triti adipis anserini uncias iiii mellis selibram in mortario
commisceri oportet et in panno induci et parti quae ex contusione
in dolore est imponi et mirifice remediat  percussa in
facie aut discorticata pane ex melle sanantur acrifolii radix
decoquitur teritur et imponitur liuori et tumori  pulmones
pecudum in tenuissima frusta conciduntur deinde coniecta in
aquam feruentem calida subinde tumoribus imponuntur 
columbino fimo contrito utuntur aqua marina calida utiliter
tumores fouentur deinde postea aceto aequo calido plantagine
cruda et contrita si tumor siue duritia cataplasmetur
efficaciter sedatur quod remedium et alia huius modi curat et
canceromata  sal in saccum linteum coicitur deinde intinctus
in aquam feruentem et ita calefactus crebro imponitur liuorem
ab ictu recentem spongia ex aqua salsa calida saepius imposita
tollit  mirifice facit aduersus tumores fimum suillum sub
testo calefactum tritumque cum oleo uitiatis ex percussu fimum
aprinum decoctum ex aceto imponitur  eiusdem fimi arida
farina inspersa potioni euersis utilissima est aliqui putant
melius esse eiusdem fimi farinam ex aqua bibere itaque sic
curantur agitatores tracti a quadrigis et rotis pressi 
proximam huic putant suillo fimo uim inesse luxatis recens fimum
uel aprinum uel suillum uel uitulinum imponitur  uerris
spuma recens cum aceto inlinitur fimum caprinum cum melle
bubula caro trita ruptis conuulsisque inlinitur fel ouillum cum
lacte mulieris cancri fluuiatiles triti cum lacte asinino 
ponimus hoc loco compositionem emplastri quo sagares uti solebat
pancratiastes de nobilissimis aduersus omnia quae in eiusmodi
certamine solent inferri quod praeterea furunculis strumis
uulneribus collectionibus podagris quoque medetur  in
cacabum nouum fictilem coicitur spumae argenti tusae cribratae
libra olei ueteris sesquilibra haec coquuntur et subinde
tudicula permiscentur modus est ut fiat crassitudo glutinis
fabrilis  tunc additur picis siccae pondo quadrans seui
taurini diligenter contriti pondo uncia et interposita horae
dimidia parte cum desederit tudicula in aqua frigida missa et
amota digitis inquinata retollitur et cum opus fuerit in
linteolo spisso imponitur ita ut oleo non tangatur  nero
initio imperii sui quotiens in nocturnis grassaturis in faciem
uerberatus esset tapsia cum ture et cera caesa inliniebat et
postero die sine ullis argumentis rixae populo romano uultum suum
spectandum praebebat  si sanguis suffuderit farina
frumenti pollinis ex aqua temperatur eaque tantam habet
potentiam ut sanguinem perducat usque fascias

 xxxi paralyticis  

 nullus tam idoneus est paralyticis cibus quam holera rubia
salubriter ab his bibitur sed ut usus sequatur balnei 
aliqui solent solia temperare addito euphorbio pingue glirium et
soricum decoctorum ex aqua dant edendum

 xxxii psilotrum  

 sunt qui uel suis pilis uel seruorum suorum in balneo
offendantur sine ulla quidem ratione sed illorum quoque
persuasioni occurrendum est et monstrandum quemadmodum effici
possit ut euulsi pili non renascantur  nam omni psilotro sic
utendum est ut priusquam adiciatur resina auferantur 
sanguisugae uiuae tostae in uaso fictili ex aceto inlinuntur per
horas tres deinde in balneo abluuntur lacte canis primi partus
inlinitur  amerinae nigrae semen cum spumae argenti pari
pondere inlinitur a balneo sanguis uespertilionis uipera
exemptis ossibus in tribus heminis olei discoquitur et teritur
hoc peruncti psilotrantur  fel erinacei inlinitur et
tithymalli sucus cum oleo inlinitur in sole frequenter et
hyaenae sanguis inlinitur quoque

 xxxiii xxxiii praef uenenis et uenenatis morsibus  

 cum aduersus omnes morborum incursus fuerimus diligentissimi
non ideo tamen habebimus spem certam salutis cum ex inprouiso
serpentes saeuiant mures aranei phalangii et his omnibus
nocentiores sint uenefici hominis morsus  aduersus haec
itaque conuertendus est animus in instruendis remediis ut
appareat benignitatem naturae etiam ea mortifera esse noluisse

 xxxiii antidotum contra uenena  

 antidotum mithridaticum laudant medici eiusdemque
compositiones diuersas afferunt et ad commendanda migmata
pretiosa propter raritatem ingentes pecunias poscunt 
appendunt namque singulas libras uicenis sestertiis et infelicium
credulitatem hoc quoque ingenio circumueniunt ut illis
persuadeant emere quae noceant  alia namque stomachum
laedunt alia caput adgrauant alia pallorem afferunt et corporis
maciem itaque frequenter accidit ut hi qui illorum antidotis
usi sunt miserius morerentur quam si bibissent uenenum 
pompeius autem magnus mithridate deuicto inuenit in scrinio eius
ipsius manu scriptam compositionem qua ille praesumpta aduersus
omnia ueneficia in totum diem tutum se incolumemque praestabat
nuces iuglandes duae ficus siccae duae rutae folia xx salis
granum i in unum contunduntur et deuorantur a ieiuno 
electrum est aurum in quo quinta pars argenti inuenitur ex quo
si quis uaso potatorio utatur insidias ueneni uitabit
discurrunt enim in eo arcus caelestibus similes cum igneo
stridore eoque modo duplici ratione deprehenditur scelus 
est et electrum fictum in auro addita argenti parte quinta sed
hoc tantum praestat quantum illud naturale  ergo monstrauimus
quo antidoto uenenum non admittatur et quo uasculo arguatur
nunc et remedia suggeram  centaurion potum omnia mala
medicamenta exigit per aluum aristolochiae radicis pondus
denarii ex hemina uini bibitur sanguis caninus hauritur aduersus
toxica  coagulum agninum in potione uentriculus ciconiae
cum lacte ouium in cibo datur mustela uulgaris inueterata
drachmis binis potatur  sanguis anatum ponticarum seruatur
spissus et diluitur ex uino asinini sanguinis potus uenena
restringuit haedi sanguis utiliter bibitur

 xxxiiii contra leporem marinum et pastinacam  

 saeuiunt quidam et marino lepore qui cum sit genus piscis
mortem infert in cibo inpactus non subitam sed quae trahatur
quantum plerique existimant totidem diebus quot dictus lepus
uixit  atque qui has insidias inciderit ipse suo corpore
ostendit ueneficium habet namque odorem piscis hoc periculo
liberabitur cancris marinis coctis et in cibo sumptis  ostrea
fricta in cibo sumpta malua cum sua radice coquitur et sucus
eius potui datur sanguis anserinus aequa cum olei portione
bibitur ad omnium marinorum ictus coagulum leporis et haedi uel
agni bibitur ex uino cyathis tribus

 xxxu contra murem araneum  

 mus araneus exiguus est ultra modum longo rostello oculorum
acie obtusa et ideo quantum existimo iners est huius natura
ut non possit transire orbitam morsum uenenatum habet cui sic
occurritur  coagulum agninum ex uino bibitur ungulae
arietinae cinis cum melle imponitur ipse mus araneus diuulsus
imponitur terra quam in orbitam rota depressit plagae imponitur
talpa discerpta imponitur

 xxxui contra phalangium  

 phalangium praecipue in leguminibus et in hortensiis
obseruatur sed et araneus et alia genera bestiolarum mortifera
quorum morsus non sentiuntur sed pruritu intelleguntur 
aduersus haec omnia uinum merum bibitur acetum calidum in
spongia quam amplissima imponitur ita ut tres sextarios aceti
habeat sextantem sulphuris radicis hederae sucus bibitur 
sucus bibitur mororum de rubo gallinacei cerebrum cum piperis
exiguo additur in puscae potione fimi pecudum cineres ex aceto
inponuntur

 xxxuii contra serpentis et hominis morsum  

 serpentes praecipitem morsum inferunt quos sanare in promptu
est quin etiam ipsas fugare sit facillimum uulturinarum
pinnarum suffitu ebuli fumo nidore usti cornus ceruini 
uiperae qui iecur coctum hauserit negatur umquam a serpentibus
feriri erucis ex aceto tritis perunctos non mordent habentem
secum cor uulturis nec serpentes nec ferae appetunt  nunc
remedia morsibus subiciemus raphanus satiua ex aqua coquitur et
trita plagae imponitur alium tostum cum restibus suis et tritum
ex oleo adicitur  radix ferulae ex uino medetur imposita
farina milii cum pice liquida optime facit eruum tritum ex aceto
et ad serpentium morsus et ad omnium ferarum et hominis mirifice
medetur  uinum merum in spongia imponitur mori folia trita
recentia  si arida sint decocta et aeque trita  imponuntur
hyssopi semen bibitur  eius qui percussus est uertex
inciditur eoque additur euphorbium medetur quacumque parte
corporis periculum est  centauriae radicis pondus denarii in
tribus cyathis uini bibitur uettonica herba trita morsui
imponitur agarici oboli quattuor in duobus cyathis aceti mulsi
propinantur  aristolochiae radicis pondus denarii in uini
hemina saepius bibitur et ipsa ex aceto contrita imponitur
plagae fimus pecudis recens in uino decoctus imponitur 
mus discerptus adicitur uiperae morsui uiperae cuiuslibet tritum
et appositum caput efficacissime prodest carnibus gallinaceorum
discerptorum ita ut tepeant extrahitur uenenum  item
columbarum cerebrum uel gallinaceorum plagae imponitur sal cum
origano et hyssopo ex melle fraxini tenerorum foliorum sucus
bibitur et ipsa super plagam adiciuntur  non omittenda
theriaca qua antiochus rex aduersus omnes serpentes utebatur
praeter aspidem quae adeo probata est experimentis ut coi in
templo aesculapii incisa sit in lapide  quam sic componi
oportet opopanacis serpulli mei singulorum binae drachmae
trifolii seminis pondus denarii unius anethi et feniculi seminis
et amuli et apii singulorum pondus denariorum senum erui
farinae pondus denariorum duodecim  haec singula trita
cribrata deinde mixta ex uino teruntur et digeruntur in
pastillos ponderis uictoriati deinde in uaso uitreo ponuntur
cum utendi necessitas uenit singuli pastilli dantur ex uino
mixti cyathis tribus  hominis morsui carnes bubulae
efficacius uituli imponuntur neque ante diem quintum soluuntur
sordes ex humanis auribus inlinuntur plagae

 xxxuiii contra aspidem  

 aduersus aspidis morsum unum refugium habebant priores ut
percussus urinam suam biberet  intra paucos annos casu
inuentum est et alterum remedium namque is qui utrem plenum
aceti ferebat percussus ab aspide dolorem non sensit donec
fatigatus requiescendi gratia utrem deposuit  quo facto
perniciem sentire coepit rursusque imposito sibi utre desiit
intellectum est quod si acetum bibisset posset sanari ex eo
experimento palam factum est hanc potionem esse efficacissimam
 si autem morsum aspidis secutus est sanguis nulla de eo qui
percussus est spes superest

