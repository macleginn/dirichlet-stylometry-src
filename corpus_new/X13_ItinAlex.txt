

 itinerarium alexandri  

  dextrum admodum sciens et omine tibi et magisterio
futurorum domine constanti bonis melior imperator si orso
feliciter iam accinctoque persicam expeditionem itinerarium
principum eodem opere gloriosorum alexandri scilicet magni
traianique componerem libens sane et laboris cum amore
succubui quod quidem meum uelle enim id et exigit sui pensique
est quodque regentium prospera in partem subditos uocant

 ac si quid ex eo iuuerim uel praeierim uicem sciam in me
etiam redundaturam quoniam quisque mortalium iure naturae in eo
se plus diligit a quo ipse defenditur sed enim quamuis factorum
egregiorum inops lingua testis ignobilis ego tamen audacter
innumeris subeo non meis fretus uerum externi ingenii uiribus
nec de loquacium numero uilibus usus auctoribus sed quos fidei
amicissimos uetus censura pronuntiat quosque istic qua potui
tibi circumcisa satis curiositate collegi adhibito sane uerborum
cultu restrictius quoniam uoti communis utilitas non priuatae
iactantiae gloria petebatur

  itinerarium denique pro breuiario superscripsi castigans
operis eius etiam nomine facultatem scilicet ut incentiuum
uirtutibus tuis cum animo quippe sitienti laudis irritamento
est in causa olim pari scire obsecutam rationi fortunam
praesertim cum illinc tu res martias auspicere ubi quisque
fidentior emerita imperia sublimarint triumphorumque tu exim
stipendiis imbuare ubi quisque felicior praegestis apicem
posiuere scilicet ut dum iuuentae conatus paternis
maturitatibus admoliris inclitorum quam maxime principum merita
superuadas quorumque protinus tete in omni hac parilitate nec
consilii paeniteat nec pudeat uero fortunae

 quamquam scio maiora longe felicioraque quae profecto sint
uobis exempla de maximis constantinis patre uel fratre certe
quae priora sunt tempore etiamsi meritis secunda tu feceris
ipsos illis si quis functis est sensus uoto accessuros
existimo  tibique in persas hereditarium munus est ut qui
romana tamdiu arma tremuerunt per te tandem ad nostratium nomen
recepti interque prouincias uestras ciuitate romana donati
discant esse beneficio iubentium liberi qui omnes illic fastibus
regiis milites bello serui pace censentur

  igitur si terentius uarro gnaeo pompeio olim per hispanias
militaturo librum illum ephemeridos sub nomine laborauit ut
inhabiles res eidem adgressuro scire esset ex facili
inclinationem oceani utque omnes reliquos motus aerios
praescientiae fide peteret uel declinaret cur ego tibi rem
nostrae salutis adgresso non ut ex bona flamma uirtutum hanc
facem praeferam quoniam quantum ingenio minor tantum hoc uoto
uarrone sum potior uti uel inde quamquam corporis liber animi
tamen uobis militem uiribus

 modo indicio sim quam illi uiam fortitudini strauerint quae
tibi nunc pro omnium salute carpenda est neque enim ego hic
elegantiam sermonis affecto cui de commodo usus ipsius
laboratur cum sit felicitas maior tali in opere uersanti
praeisse quod prosit quam composuisse quod placeat ut quo
segnitior fuerit dicti simplicitas hoc et fidei plus et luminis
habeat enarratio quippe quoniam in talibus ueritas palmam
rapuerit eloquentiae quae ubi arte protegitur scriptor pro
auctore laudatur

  sed mihi hic et materiae parilitas blanda est et
germanitas spei de te scripturo potiora tum alexandri gloriis tum
traiani quibuscum tibi sane commune est fatalem hanc belli
lineam tangere quoniam aetas quoque alterius nunc penes te est
alterius uero consilium quo uincis aetatem

 quippe alexandro illi interim sic aequabere magnus ille
cognomine tu uero maximi filius eadem fere natus terrae sub
parte eodem atque indidem ducis exercitum numero militum par
sed melior examine eandem ulturus iniuriam es sed disparis
contumeliae  ex quo iure sane sit praesumendum quod aequali
omine militans pari potiare fortuna hactenus socius exemplo
ceterum pro merito felicior siquidem quoniam deo praesidi
acceptiora sunt uota quae fas et modestia concepit quam quae
efferis moribus inconsulta arrogantia rapit  ille sibi soli
uicisse gloriatus factusque in amicos saeuior quo felicior
fructu uictoriae caruit obitu multatus saluti uero romanae tu
militans ei mox imperio contendes aetate cuius te gloriae
inmortalitas comitabitur etenim ne tibi tantis ac talibus
occupato ultra obloquar hinc exordium faciam

prosapia alexandri

  alexander natus olympiade generis aeacidarum patre
ambiguus fuit ioue hammone tali de sobole aut heraclide philippo
competente sed ubi philippo successit eumque ultus est pausania
caeso cum tribus filiis quod hi praesidentem aegensi theatro
philippum interemissent fundato protinus imperio macedoniae
omnique in ius suum artibus regiis peloponenso quaesita consensu
cunctorum in persas ducere exercitum meruit solis id modo
lacedaemoniis rennuentibus non merito indigni eius uerum
pudore posthabiti sui nominis quoniam imperium sola res est
cuius pretium periculis aestimatur

 quibusque alexander deditus aetatis anno uicesimo ut se
tanto apparatui idoneum faceret legit militem uoluntarium ac
sibi uoto competentem non numero uberi uerum uiribus
alacritatisque usibus animatissimum etenim quoniam id esset
commodius sese in exemplo ponebat

 quippe ipse uisu arguto naribusque subaquilinis fuit fronte
omni nuda plerumque quamuis pinguius fimbriata de exercitio ob
uehementiam equitandi cuius id arbitrio dabat ex quo relicinam
comam iacere sibi in contrarium fecerat idque aiebat decorius
militi quam si deflueret

 statura iuuenis mediocris membris exsuccior sed quae
nullas feruenti remoras adferrent quod plus usui quam contemptui
lenocinaretur crebrioribus quippe musculis tuberascens miris
neruorum coetibus intendebatur pernix cursu quo uellet uehemens
impetu quo rimaretur nimius tormento iaculandi continari quem
destinasset peritus feruens irruere quo audendum constans
excipere qui confideret eminus certus comminus uiolentus eques
improuidus turbidusque pedes interritus peruicaxque

 multus ad imperia difficultatum onerosior tamen exempli
proprii irritamentis quoniam bono opere praeueniri pudibile
ducebat iuuentae munus e corpore alacriter petens ipse barbae
acutae durior et cetera candidus et quae sibi sane quisque
rectius consulat aut ipsi certe imperatori uel militi uelit
quippe ego tibi alexandrum similem dixerim tute uideto nam
nec blandiri proposui et nolo uideri auribus gratiosus ubi
oculis iudicare de te tuis omnibus licet

  is igitur magnus sibi peloponensis uires uiritim
oppidatimque multa beniuolentia pigneratus est thracas quoque
animo uariantes impigre subegit ab orbelo monte qui imminet
philippis urbi philippeae haemo continuus ad istri ostia
eximque cum mari dextro perque euxinum militans maeoti transmissa
iam remeans gothos irruisset eos quoque superat bello die
eadem regressus ad suos tum dahas moesosque et illyrios
dalmatasque omnes iustis proeliis superat componitque et thebas
boeotias diruit tumultuatas

 itaque iter in asiam auspicanti nuntiatur orpheos musici
statuam plurimum sudauisse idque laboris fore ingentis melicis
litteratisque laudes eius cantantibus dictum quo magis ortu
ueris hellespontum proficiscitur mandata imperii macedonici tum
peloponensi antipatro procuratione sub sui nomine nec plus
suorum quam peditum decem equitumque comitatus quinque milibus
proficiscitur

 agmen uero ceterum et auxilia circa gentium classi
uehebantur belli usibus diuite quae amphipoli in strymone
bicorni erat eo usque a matre deductus acuitur ad gloriam ita
nobilitas et in feminis periculis est amica

 igitur ipse per abderam maroniamque tum hebrum et melanam
amnes classis uero circuitu omni uicesima die seston uterque
adpulere abydumque transmittunt et diis heroibusque apud ilium
litant ubique hasta humi fixa omen sibi facit asiae bello
quaerendae quam persa miles ea tempestate possidebat

 exim praemittit parmeniona et attalum duces qui satrapas
septem omnem asiam praetendentes irritamentis a sese diducerent
spargerentque quoniam primo conflictu de summa belli decernere
prius suos in haec erudisset alexander declinabat sed enim
satrapae notam ignauiae declinantes quam in se scirent a rege
supplicio punitum iri ubi de alexandri aduentu comperere apud
flumen granicum congreges locant castra quod is granicus idaeis
conriuatus repens praecipitio montano descendens ruensque
impetu plus quam agmine ualebat quo sperato segnius uenerat
eminus macedo

 res uero erat barbaris ceu secura graecis ardua amnem
tantae latitudinis et torrentis profundi abruptis utrimque ripis
aduersum aciem euadere quae multiplici numero gregatim sparsis
obsisteret nihilominus ubi suos quoque alexander uelut ex pari
obuiaturos sub luce composuit paulisper moratus itidem ut
digesta acies erat aequali fronte uadum euincere incitat

  ita res belli audaciane an uero fortuna plus sua 
haud pronunties exemplo praesentium ubi ordo quippe tot aluei
milibus obtentus armatis incertus subdoli uadi diuina fortuna
uix tamen profundo sese uultu modo liberi dexterisque emersissent
mutuo adminiculabundi mox eis erat scutum leuare tela
imminentium fundere praerupta littoris conplanare trudere
infestantes tum quisque euaserat prior uim cauere sequentes
educere ordines struere laborabat

 satis tamen constat hic quoque laudis palmam penes regem
fuisse dirigens quippe alexander ante omnis cornu dextrum
scandensque littoris obuiam cum in sese duces hostium
exciuisset feruentius bello usus damno militiae periclitabatur
namque ubi ei hasta praefracta est dum circumspectat suos dumque
sibi porgi aliam petit irruenti mithridati qui gener dario
regi erat telum quod accepit intorsit quo protinus strato
etiamtunc et in haec intento a tergo superuolat spithridates
libraueratque iam acinacen post galeam caesam brachium bellantis
alexandri petiturus ni uiso clitus id faceret quod minabatur

 eisque caesis aditus bellantibus datus et uirtutis exemplum
reliquis insequentibus haec denique fuit mora transitui quae
proelio ita non multo post debellatum internicione hostibus
caesis nisi pauci qui studio fugae arma pro onere abiecerant
captisue aliis quorum plerique athenienses persis pretio
militabant quos quidem ferro uinctos  macedoniae rura
iubet utrimque caesos humant praedae pleraque iactans gloriae
matri transmittit

  igitur hac belli fortuna in confidentiam consequentium
eruditus lydiae sardis et reliquas recepit asiae ciuitates aditu
indemni persis nauale bellum frustra temptantibus quoniam
terrestribus undique saeptibus aut praesidiis arcebantur fuit
tamen alexandro etiam halicarnassi anceps bellum quamque
obsidione uix cepit et diruit propitiatus hinc post reginae cui
mox reddidit regnum urbis eius ab eaque se filium dici
dignantissime pactus est

 exim lyciam ac phrygiam suas facit cumque ageret phaselide
alexandrum audit aeropi filium nouare aduersum se res uelle
hortatu darii asisine internuntio ut si is magnum alexandrum
oppressisset regno eius uteretur additis sibi auri talentis
mille et amicitia persarum quod is alexander aeropi
interfectoribus philippi conscius heredis eius clementiam
callidam suspectaret et est creditu facile quod conscientia
opinatur ad sui meritum ea ergo re probata ex consilio hominem
amolitur pergenque pamphyliae protinus transit

  hinc aspendiis condicione imperata cum siden tenderet
neque aspendios obsequentes iussis audisset regressus eos
captiuauit transitorie tum itinere mutato pisidiam una cum
exercitu repedans reniti ausam inuitamque obsequi sagalassum
expugnat urbem monte munitam perque sagarim phrygiae amnem
euxinum uenit eoque de macedonia sibi eques pedes miles
adhaerescit uiribus quam numero magis quo auctus protinus per
bithyniam et galatiam tum cappadociam superato tauro tarsum
ciliciae uenit labore continuo urbem sibi paene fatalem ex hac
periculi facultate

  arsames satrapa magna cum manu bello in se etiam tunc
paratus ferebatur adhuc ciliciae potens eoque alexander ut ei
mos erat armis grauis peditem suum pedes ipse in acie
comitabatur sed enim hi fugerant qui armabantur arsame

 ipse ubi tarson inuehitur sudore et puluere miles decens
labore et honore regali cydnum amnem uidet urbis eius media
peruadere coetu ciuium coronatum mundum facie acutum frigore
nimium agmine festinum meatu ripis uirentem delectatusque tali
elemento seu fluenti uictus aestu ac desiderans frigoris an ut
fortitudinem sui intuentium ciuium theatro iactaret saltu pontem
fluminis scandit una clipeo loricaque uel telo tum casside inque
amnem sese trans latus alacri saltu praecipitat eiusque omnem
retentans arma latitudinem natat ita inter artes est regias
fortitudinis formam ex se militi dare qui sese iactauerint

 sed minores animo corporis ei uires fuere sustinendae
iniuriae calens quippe omnis ac uaporatus hausto fluminis
frigore penetrabilius utique quo oneratior tantos febrium sibi
contractu neruorum uapores exciuit ipsis uitalibus ui frigoris
ebriatis ut spe bona medici laberentur ni amore in eum
diligentiores fuissent

 tum quidem fertur illud specimen extitisse alexandri
uirtutum ad amicitiam memorabile philippus medicus aluo eius
incitandae potum parabat id parmenion aemulus philippo uenenum
noxium dicens litteris regem uti letale prohibebat quas ubi
alexander hausturus excucurrit cartam medico legendam dans ilico
ipse poculum stringit unaque uitium morbi et calumniae diluit
docuitque amicitias probatas secundam non recipere
deliberationem

  postque id magnae curae alexandro fuit ciliciam quoque
omni hostium interpellatu purgare iamque mallon urbem appulerat
ciliciae non ignobilem cum darius ei adnuntiatur omni cum belli
apparatu abesse bidui uia quae res macedonas itinere praeuersos
tantum in belli ardorem spe praesumptae uictoriae leuat ut ipso
biduo grauarentur morae taedio  issum denique uterque
concurrunt aciemque angustis loci faucibus struunt atque hic
sane operae pretium foret modo suscepta opera pateretur referre
in milites utrimque regalia incitamenta ut hinc graecis
ultionis necessitas dicta sit et sui dignitas et praeiudicia
fortunae at contra persis adrogantia uentilata cum summa
utrubique fuerit uitam illic relinquendam unde non uictoria
sequeretur  quamuis alexander hammonis numine ut paterna
sui procuratione in spem uteretur militis creduli quoniam res
securis dei altero tanto iustius antistat et eruditio fit
audaciae confidentia praeiudicii accedente ad commodum sui
quod hosti illic de loci lege ad emolumentum peribat cuius
sexcenta milia bellatorum in parte uicesima numerabantur uerum
conditio situs uires aequauerat in faucibus loci aequis
frontibus concurrentibus

  hic ego facinus auditu dignum non praetermittam in loco
ponere quippe alexandrum ferunt ubi pernox aciem suam uoto
composuit stipauitque securior laterum adeo post id pingui somno
soporatum ut adulto iam die hosteque propinquante uix ducibus
excitaretur quaesitumque ab eo ecquid causae esset quod sub
illo discriminis tempore curae plenus adeo solito diutius ac
profundius cubitauisset eumque dixisse laetiorem sane non
frustra quod insperata sit copia sibi hostium data securum
factum acie disposita pro sententia  postque id ipsum
dextrum cornu duxisse in confertissimos persas et thessalos
equites mox insecutos ac minaces maxime hostium globos ilico
discidisse acrique impetu agmen ad amnem pinarum trusum in terga
uertisse plus multitudine sui hostibus quam metu fugaue
turbantibus ipse denique mox darius curru relicto et in curru
insignibus regiis aegre illi fortunae eximitur affectibus quoque
in tentoriis regiis hosti relictis dolori dedecorique spolia
tam foeda quam bello non necessaria matre uel coniuge
comitantibus filiabusque duabus et filio opum tamen eius minus
opinione illic inuentum quoniam pleraque festinans damasci
commendauerat alexander tamen uictor ad darii epulam et
tentorium subit isque finis bello fuit

  insequenti tamen alexander die etsi graui femoris
saucius uulnere obiit tamen cunctos et quisque desideratus uti
sepeliretur et persa ex pari iubet quisque uulneratus ut
curaretur donatis his regie quorum in bello ipse commilitio
fortitudinis testis erat aut socius difficultatis

 audito tamen captarum darii mulierum ululatu quibus uisa
arma darii uel currus opinionem caesi regis adferebant et iisse
ad eas fertur et honorifice uidisse regieque obseruari iussisse
ubi additur hephaestiona una cum uidissent indiscretius cultum
de auctu corporis melius opinatas ipsum pro alexandro salutasse
sed enim errorem hunc matre darii erubescente dixisse regem
nihil eam erroris eius paenitere debere in utroque enim se
alexandrum salutatum

  darius tamen collectis ex fuga ferme ad quattuor milibus
equitum euphraten petit insequentibus interponendum at enim
alexander praecoque properans coele composita eiusque urbibus
confirmatis phoenicesque syriae res inuisit et stratona
gerostrati filium qui persis naualibus praeerat supplicem
recipit libenti cum uenia suum factum ab eo aurea corona
coronatus aradum multasque sibi alias adhibet ciuitates

 ibi darii sumit supplices litteras se culpa purgantis neque
belli causas ab se ortas uerum lacessitum obuiasse quae
utcumque res fuerit sese nunc quaesere matrem sibi
affectionesque restituat quarum pretium facere auri talenta
decem milia  uerum alexander refert si praecedentium memor
sit belli fortunam persarum merito inclinasse frustraque nunc
offerri sibi ceu si sint dubia quae iure martis iam sua sint
una ipso qui largiatur darius uero si uelit reabse fortunae
parere uictorisque nosse clementiam quid quaeso interesse ut
manu ita et moribus sponte se dedat neque paeniteat sui ni
bellum mauelit

  hisce responsis damascum capit obnisu leui opum
conditorium persicarum tum legatos intercipit thebanorum et
spartanorum dario blandientes sibi iniquos neque in eos
inmitius consulit gentium iure sed dans modestiam tempori 
tyrum tamen ueniens sacrificare herculi uoluit quod secus
incolae aestimantes internuntiis caesis causas belli sibi et
excidii peperere arceri quippe rex aditum dolens urbem obsidere
instituit ea tyros insula etiam tunc erat haud procul
continente adeo ut facile sibi alexander uindicaret quod
adgestu iacto eam urbem terrae continuaret inque id protinus e
sidone naues acciuntur unaque his gerostratus rex aradi uenit
relicto satrapa autophradate et medica amicitia phoenices quoque
uel rhodii soliiue uecti classibus suis et una mallonii
cypriique utiles bello nauali uel lycii adfuere adgregatis etiam
ex macedonia nauibus ac militibus iusto iam denique apparatu
opus coepit triduo facile laboratur hic machinamentis admotis
disiectisque muris et internicione incolis caesis optimates
tamen pauci in herculis templo reperti honore numinis
sospitantur

  haec dum tyri geruntur darii legatio reuenit ceu si in
auctione regni pausam malis praesentibus petens pretii
delinimento lucrique additamentis liuens gloriae conpetitioni
quo pars maior mortalium uincitur nam uirtus in paucis est
quippe ad decem milia talentum auri pro matre et filiis uxoreque
sponsa iam pridem addebat quicquid utrique regno possidendum
limes euphratae dispesceret ac muniret a se datum iri cum
filiarum una quam sibi uictor nuptiis delegisset ad fidei
religionem

 haec adeo ampla uidebantur ut parmeniona sit relatum se
sane dixisse si ipsus alexander foret oblata petiturum
responsumque a rege se quoque si parmenion foret oblata
petiturum renuntiari denique dario iubet inscientiae uisum iri
de re quae omnis est sua partem malle quam uniuersitatem nam
de eius filia ni temperare sit pulcrius copiam non morari
sibique ipse si consulat sensurum coram nosse uictoriae modum
quisque nouerit uincere hic darius pace desponsa parando rursus
bello incubuit cunctis suis uiribus

  at uero alexander palaestina sibi integrata ire aegyptum
destinat sed enim gazan batis eunuchus aduorsum transiturum
armauerat quod ea urbs suggestu ardua harenis circa
perpinguibus uel umectis satis subsidiis uallaretur ualida
muris difficilis accessu ambitu magna quare quoniam ad
gloriam arduis res amica quo difficilior spes hoc ardescere rex
inpensius rimarique laudem de moliminis difficultate

 igitur et accessus aggestu solidatur et bellum iam
sacrificio commendabat cum ales quaepiam arae lapidem
supermittit quae uates et quisquis haec coniectare in artibus
habent et excidium urbi portendere et ruinam et regi periculum
praemonent ni caueret neque res ultra differtur eruptio quippe
irruens indigestum etiam tunc militem turbat

 quem ubi alexander uiritim accitum obuium confirmatumque
oratione quantocius ipse praeuius ducit nil praedictum memor aut
magis imperii quam sui catapulta humerum uulneratur grauiter
quidem sed enim animo uim corporis sarciens capiendae urbis spem
uaticinii fide de suo periculo ratam sentit et posthabito
uulnere ui perdurat admotisque obsidialibus machinamentis tum
cuniculis insertis idque assidue ac profundius quarta demum die
irruit gazam ac diripit colique in posterum sinit usus eius
studio et opportunitatis ut qui haec talia sibi uinceret

  hinc septima die pelusium et opima aegypti uenit iam
classe praemissa nihil sibi mazace satrape eius loci audente
subsistere quare inde naues memphim per nilum suburgueri iubet
ipse per heliopolim pedes eodem occursurus ibique diis aegypti
facit et sacros agonas exsequitur ac simul memphi defluente
exercitu canopum descendit quam circa loci facie delectatus
condendae urbis desiderio occupatur diuum aeuo rem proximam
mortalibus non insciens in opere pulchro perpetuari nomen
auctoris

 igitur ubi solum describi conueniret eius scientiae
opificibus quos architectonas uocant limitandae humo ferunt
puluerem defuisse eoque milites iussos quisque secum alfita
esui potuiue gestitaret ea cuncti conferrent eximque illos solo
pingendo paruisse sed enim mox in cetera prouidentia rege
distento adlapsas alites depastasque edulem asperginem
liniamenti quod portenti coniectatores cum secus ducerent
alexandrum sermo est pronuntiauisse eam urbem multis circa
palantibus uicinisue gentibus altricem futuram haec molienti
omnes quisque fauerant persis relictis satrapis alexandro
accessere coramque pro merito aut uoluntate laudantur

  ipse hammonis sacrum longe in desertis situm ut illa
sibi opinio patris staret itinere incerto et inlimitatis locis
magno dierum plurium labore contendit quoniam harenis aequalibus
diu indinoscibile est denique duos coruos draconesue praeuios
iuisse aiunt inimici fabularum donicum locum sacri appulit mire
sane secretum deo et ad mira quaeque credendum  quippe post
inmensum illud pelagus harenarum loci facies offertur consita
arborum uirens nemoribus umbrosa inhospita solibus fontis
affluens tam deo quam copiis diues hic pratis mollis hic
floribus picta glauca hic oleis hic ebria libero hic palmis
arboribus grandifera et caesariata interscatentibus lymphis et
interloquentibus riuulis

 nec tamen illi ex ingenio nostratium fontium sunt quippe
praecalidi noctis e medio sensim in meridiem frigent ad niuem
gelidi eximque tepentes in noctis medium concalescunt salem
quoque offendunt nitore quo purior crystallus et sapore
gratissimo ceu si arte condiatur forma terete qua ouum est
paulo maius quam ouum ex ansere et longius crassitudine tota
peruium lumine denique exim mola sacrificanti pro ture est
odoribus efficacior

  hinc patris dei oraculis confirmatus memphim redit quo
sibi legationes graecae conuenerant et hae referunt cupita
nihilo minus uoto laetiores athenienses quoque captos granici
suos impetrant

 enim uero ipse cognominis sibi urbis iam conditu
adolescente surgentibus moenibus tum belli rebus ciuibusque
formatis tyrum redit classe praemissa  imminentemque
receptus urbem mox duobus pontibus amnem eum transit quamuis
mazaeus missu darii interturbaret eximque laeua habito euphrata
montibusue armeniae pro utensilium commodo itinere quaesito
babylona tendebat  ibi speculatore forte intercepto
alexander quem in hos usus sibi darius armauerat noscit eum iam
tigreta amnem appulisse obstiturum scilicet transmissuris ibi
longe auctiore exercitu animo numeroque uerum cum is consilio
mutato pedem de amni retulisset a tergo hosti uenturus alexander
protinus eum alueum transit praeruptis difficile superabilem

 ibi suorum uiribus fotis et ad futura praedoctis agmen iam
acie composita ducebat quarta denique die eminus e celsioribus
speculis equitibus palabundis ut sese uidere concursu protinus
habito pars aut caeduntur aut fugantur

 sed eius agminis pondus dario ipso duce omnisque belli
apparatus haud procul indidem habebatur una omnibus gentibus
barbaris quae nominis alienae nostratium sibi mutuo peramicae
sunt erantque eis numerus in quadraginta equitum milibus
munitissimis pedes uero his tricies tantum falcati currus
ducenti et elephanti turriti quae illis est pompa iactantiae

 hisque cum copiis castra tunc locant iuxtim bumelum amnem
arbelo urbe non procul uel quod alii mauolunt in causamelis id
loci nomen est illic fertur orso dario suos in bellum adhortari
uisum eunuchum qui una affectibus captus refugerat commodum
dixisse quo castitatis honore utque regie sui haberentur nullius
absque eius gratiae  et eum petisse diuinitus pro
contione si sibi iam fato non liceat persis alexandrum
imperare  tum locum deligit tendendo hostis uisabundum
erat id aequor inoffensius equitabile et issico bello condicio
diuersa ut quod illic animi uirtute prouisum est magna hic
corporis rursus fortitudine peteretur

 igitur omni quatriduo uiribus suorum refectis exploratoque
belli loco nequa persarum insidiae sarcinis alexander relegatis
oratione incitat suos itaque prouehit aciem silentio imperato
ut repens fragor fieret terribilior at enim ea omni die uterque
trepidi et circumspectantes itidem ut constiterant in acie
quieuere utendumque noctis adiutu parmenioni consilium erat
quod alexander dissicit specie uictoriae indecentis reabse
quoniam noctis fortunae confidere ubi nihil cautioni licet et
imprudentiae est et inscitiae quoniam consilia bellica longe
tutius oculi metantur quamuis ipsi haud amplius equitum septem
milibus id uero peditum quod persis equitum

  quare in hunc modum nocte superata ubi cum die equites
scythas dextrum suum cornu irruere uelle et circumplecti
alexander uidet obuius tendit diuque ancipiti fortuna tandem
tamen trusos hostes multo obdurantium damno in terga conuertit
ultra iam macedonum peruicacia audebat enim bactris paeonas
frontis in medio numero claudentibus conuertit alexandrum nuntius
suppetiatum suis posthabitis fugientibus quis imminebat ac sic
scythae quoque leuati insecutore ubi a tergo uacant integrant
uires reuersi bactrisque congregantur spe audaciam nutrientes

 fitque pugna acerrima iactantium crebritate quippe
paeonibus alacritas est amica more gentis suae uel ob nitendum
expeditius proeliantibus quod praeter scuti usum loricae ut
oneris neglegunt cum contra hosti quamuis grauis impenetrabilis
tamen ac satis firma corpus omne munitio clauderet et tueretur
uerum sic quoque nauiter eos paeonibus nunc impete retrudentibus
aut continentibus diuque aestu martio fatigantibus inmitti currus
iubentur

 eaque res et fraudi persis et respiramento quippe currilium
falcium discedentibus his qui imminebant scythis praedocti
paeones ubi inruere currus intuentur sensim in latera denseti
aditum quidem transituris dabant utrimque tamen equos bigas
aurigantesque facile confixerant idque adhuc persis equestre
tantum proelium uidebatur ac uelitatio leuius armatorum

  quare darius mouet phalanga in alexandri dextrum cornu
quod eius praesentia praeponderabat sensim tendens suos ut
pauciores circumueniret sed feruentius obuians re prouisa
plerosque alexander dissicit nec obsequi consilio sinit adeo
torrenti turbine et alacritate uti darius ipse exemplo hostis et
pudore ignitior etiam tunc agminis sui in medio nauiter bellans
ubi incondite suos turbare uidet studio salutis neglegens
existimationis in fugam uerteret idque curru quod nobilius
ducebat neque difficile ceteri pedibus in sententiam secuti
regis extemplo paria consultant quamuis iam pars multitudinis
persicae rupta macedonum acie in sarcinis praedarentur qui
tamen mox suorum comperta fortuna qua uia tutior fugientibus
competunt domum itionem

 sed haec in alexandri sane dextris agebantur laeuum uero
quod darii cornu dextro obuiabat aegre satis cura parmenionis
tuebatur repensarentque persae damna praedicta ni darium
alexander insequens per internuntium nosceret parmenionis res
uergere damno haud leui eoque comperto et ancipiti satis bello
eminus uiso regressus eidem subpetiaretur neque enim mora bello
fuit a tergo hostium uenienti quin uiso tali auxiliatore cuncti
protinus laberentur ut spes fugae blandior cuique

  quare ipse quidem darium insequi statuit agmen uero
transmisso lyco flumine qui ultrorsum est castra uallo munire
ibique quam queant ocius refectioni consulere iubet secundis
intentos igitur parmenion spoliis hostium et opibus coactis
opperiri alexandrum statuit etiam ultra progressum qui ubi
arbelum uenit quae prior ciuitas stadiis belli de loco ferme
sexcentis sit darium quidem nullum uidet ita uolucer
praeteruolarat opes tamen eius et arma tum cidar apicem
regium curru una et insignibus retrahit uniuersis eo bello
macedonum desiderati sunt uiri centum equi mille quorum pars
maior in sequendo dario defecerat persis uero trecenta haud
minus milia totidem captis spoliatis uniuersis

  darius tamen paucis una mediam petit babylone susisque
uitatis quod eas urbes inlectu nobiles secure auideque petiturum
illum protinus sibi gloriae opinaretur et id tum expectare
perfacile erat denique alexander contendens cura et facie
bellatoris terribilis in acie agens militem astu minatus babylona
accessit minax motu quantum uisi eminus queat omnes protinus
incolae cultu nil tristi enim laetitiae simulamento obuiam una
muneribus effunduntur eoque genere uniuersi ad meritum recepti
metum obsequio mutauere gratantes sibi nec uictore secus ad
modestiam redito

 illic igitur primum persarum omni regno disposito suis
legibus et eius administratoribus datis susas quoque maiore
longe sui tum specie proficiscitur eximque tigri transmisso
uxios pergit efferum hominum genus quorum quisque campestres
dicto audientes fuere montium uero incolae de soli ingenio
ferociores obstituros sese obnuntiabant ni more darii mercedem
sibi transitus dependisset enimuero tunc uxiis superuenit
inprouisus stratisque obuiis celsiora montium scandit mutata
denique adrogantiae uice uxii uectigales sese eidem profitentur

  exim relictis qui grauius armabantur pylas petiit fauces
montium persicorum ibique offendit ariobarzanen in se armatum
darii nomine studioque quadraginta milibus peditum et equitum
septingentis obuiasse ubi tamen sibi ingenium loci quam munus
hostium plus obsistit docent captiui circuitu posse consuli
difficultati quibus auscultans fide dicti praeuisa emensis
nocte stadiis sexaginta superuenit persis interritis aditu suique
securis caesis denique obstinatioribus fugatisue ultra
inoffensius tendit pasargadas diuitiis inuitantibus cyri denique
atque xersi illic ceu si tutius sitis thesauris potitur et
amoenitatibus aulicis quamuis regia igni abolita odio xersi
iniuriae tum regis uoluptatibus abolendis etsi iam suis
scilicet ut uicem damni ac labis meritum quam ille inuexerat
graecis repensaret

  hinc mediam dirigit studio darii capiendi qui si
ulterius urgueretur insectantium peruicacia transire decreuerat
ad hyrcaniam quippe darius bactra populatus tum omnibus
adpetendis corruptis aut amendatis damno regionis contra
insequentes cauebat ac siquid sibi regium aut de affectu regio
supererat id omne iam pylas caspias relegarat unaque
comitantibus et utilitate deuotis ut opinabatur quos ecbatana
coegerat morabatur

 qua re conperta duodecima demum die mediam alexander
aduolat quod exim ultra abiturus darius ferebatur sed iam
digressum una thesauris insequitur unius diei reliquo interuallo
rescitque a transfuga pertaesos comites fugae eius ceu si in
gratiam potioris darium habere sub uinculis besum uero
satellitem regis eius insignia recepisse igitur uoto pennatior
et spe uoti ignitior et uiae usus asperiore conpendio elaboratae
ad pretium morae abscindendae inopinus superuenit beso
confligentemque damno non leui dispergit et dissicit per uim clam
fugae remedio dilapsum ibique reperiunt interemptum darium a
suis qui beso una fugissent quare corpus quidem honore regali
maiorum eius sepulcris inferri iubet

  ipse uero hyrcaniae quis uisum ad ingenium loci ac
temporis reuersionisque commodum superpositis besum
insequitur sic animo firmatus ut quadrifariam fugiens
uallaretur denique ubi campos ingressus est uictori se dedunt
abraxares una phratapherne satrape besus elabitur qua cura
deposita seu dilata suos quidem per loca belli siquos reliquerat
congregari iubet refectisque his quatridui mora xazacerta ire
decernit urbem illic nihil optimae posthabendam quam praemissi
in hoc ab alexandro moderabantur sed concurrunt prius etiam
impedimenta agminis uniuersi loco belli relicta accitaque post
id sic enim regia iussa praescripserant ac siqui ab se
distracti fortunam belli meritumue uictoris elegerunt uel qui
adeundum iudicium putant tum uenia donati omnes graeci quoque
mille quingenti qui dario mercede militabant eosque suos facit

 interim tamen mardos excurrit et captos bello redigit in
obsequium nihil omnium rennuentes sed enim mardis praeter arma
uiresque nulla sua res est opum cura posthabita perdurans quae
ceteros hominum exercitos habet exim reuertenti spartani se
offerunt qui darii amicitiam petierant sed custodiri mandantur
suspecti simplicis confidentiae

  tum moratus xazacertae in hyrcania dies quindecim
parthos ariosque proficiscitur et susiam ciuitatem quod besum
illic bello studere comperisset non regni modo uerum nominis
etiam artaxersi ueluti ad reuerentiam sibi uanitate quaesita
quoniam multi refugae bactriani in eius satellicium confluxissent
inlecti mente iactantiae

 inque id festinanti satibarzanes ariorum satrapa nuntiatur
interfectis macedonum urbis eius ad custodiam quos acceperat
arios pro beso armare illo igitur praeuertens sexcentis biduo
stadiis urbem artacoana ariorum regiam uenit

quo uiso satibarzanes una paucis conscius meriti fugit ceteri
puniuntur mali consilii uel obsequii mercede quis gestis
xazacertam alexandro reuertenti offertur unus darii interfectorum
afficiturque seruiliter uerberibus ac morte edoctusque ab eo
super consciis in besum ducit exercitum

  eo uero itinere gentes subiugat plurimas tum drancas
tum arachotas barbaras barbarorum uicinas indiis mari rubro
imminentes arios quoque qui nuper obsequio defecerant idque
hieme multa iniquum militibus inpeditis enim uero in hos ducibus
inmissis ipse caucasum tendit amore uincendae difficultatis et
illi quoque alexandriam sibi ad fidem laboris instituit ac
nominis diuturnitatem

 quam molienti nuntiatur besum ultra transgressum oxum flumen
nauibus superauisse quas omnes incenderit ne par sequentis sit
libido igitur nihil moratus ipse quoque audet in caucasum
longitudine sui tauro continuum saxis incondite arduum neque
gradibilem ut uidebatur intersitumque parcis arboribus
ceteraque termintho bonum quidem illic aiunt silphium gigni quo
facile adplicari oues flore eius et usu frugis et usu radicium
delectatas eoque et hominibus gaudet carne sola contentis
martiis prorsus et belli usibus amicissimis

 quippe hinc besus non modo gentem optauerat uerum quicquid
suppetile insequentibus foret id omne corruperat amolitusue
incendio geminauerat difficultatem paria temptantibus  sed
enim frustra id quidem ita omnibus superatis quod se suosque
alexander doctus fama aorni primum tum penes bactra uiaticasset
ipse quoque oxum iam superauerat

 ubi cum facultas transitui nulla esset probat nihil ita
mortalibus arduum cui non uiam perfacile sapientia strauerit
quod enim alias praesenti usui suppetiari aduerterat promere
suos pelles quibus subtendebant iubet et eis gignentium friuola
aridaque constringi quam maxime uinculis crebrioribus docet his
quippe peractis substratu leuium densarumque itidem et
superiectu trabicularum calcatui tabularum conexa utrimquesecus
pellium fragmenta usum ratium integrauerant sibique pecorique
in hunc modum sarcinis transportatis non superstantibus tantum
fida militibus sed annantibus quoque animantibus si statio
horruisset opinione facilior transmissio fuit cum sex stadiis
latitudinis alueus oxi amnis pateret

 nec tamen quisquam ausus obsistere est quin etiam nuntiatur
iam planiora peruiantibus besum ibi uinctum a suis communis
pretium culpae seruari pro his quibuscum fugerat reum quare
exim iter solito patientius facit ptolomaeum uero lagi praeire
susceptum besum ad seque perducere antemittit nec mora uinctus
offertur una ceu flammeae irae eius extinctui ita increpitum
perfidiae seruilis proque eo nomine uerberatum ad poenae
conperendinationem custodiri in tempus amendat in ceteros uenia
liberalis

  hisque in hunc modum gestis exim sibi equorum numerum
integrat qui admodum plurimi omni genere difficultatum uarie
defecerant ipse ire maracunda contendit quae sogdianis est
regia tanaimque exim qui subortus e caucaso ingressurusque
hyrcanum mare asiam europamque dispertit eius pars fertur
tanaidos humo hausta paludibus maeotis emergere denuo causasque
euxino dare ut cursu quo uoluitur urgeatur

 eo itinere tunc praemissos macedonum castra metatum
inprouiso offusi paucis indigenae opprimunt obtruncantque qui in
triginta haud minus milibus alexandro uenienti obuersari
decreuerant enim mox alexandro ingruente ad montium celsiora
conrepunt sed ubi eis primo conflictu fortuna blandita est
alexandro crus sagitta transiecto ulterius ausi eo usque
caeduntur ut uix octo de triginta milibus laberentur

  quibus gestis abii scythae homero iustitiae laudati
legatione se dedunt moremque gesturos uictori profitentur quantum
solis corporibus queant quoniam quisque pauperior liberior
infestatore eorum denique moribus delectatus remissis adiungit
studio uera discendi qui quid colerent aut uiuerent renuntiarent
ipse progressus ad tanaim illic quoque urbem sibi instituit haud
disparem magnitudinis cognominibus alexandriis idque usui
cauens siquando post id in eadem militaretur

 sed inconciliantibus besi sociis iugumque gentium
nominantibus metu poenae septem urbes consulto pari graecos
custodes interimunt quarum quae cyri ciuitas dicta craterus
multa cum militum manu mittitur obsessurus ne quid ultra
liberius queant ipse gazam primo congressu aliasque quattuor
biduo capit

  tum cyri adgreditur situ murisque firmissimam quam
quindecim scilicet armatorum milia tuerentur nullis uictualibus
indigentia iamque machinis in id admotis repente amnem ut prius
animo praesumpserat qui eam urbem agmine turbido interfluit
transit alexander nihilque opinantes obtruncat tunc secure urbis
eius potitum se ratus animo deferbuerat neque inpune id aut
modestiae merito acriter enim incolae congregati inter primos
qui inruperant alexandrum quoque saxo caput grauiter uulnerant
sed non eo setius inritatis protinus graecis capitur ciuitas
uastaturque nihilo minus rege in opere feruente quae uero
septima ciuitas exempli metu ad modestiam ducta est

  uerum sic quoque maracunda contendit ubi sui obsideri
nuntiantur et praeterea scythae trans tanaim obturbabant quare
suis legat propere suppetias ipse uicesima die urbem quam
praecepit absoluit poena captiuorum usus ad operis festinationem
tali in tempore necessarii datis incolis quos aetas aut uulnera
deprecabantur id est militiam nolentibus aut etiam nequeuntibus
et in id idoneis peritia necessariorum

 uerum imminentibus scythis superuehi saepe conatum cum
sacrificia prohiberent idque creberrime uincit imperatoria
indignatio ne uinceret ratio quae fato obuiabat ac nocte tanai
transmisso tam facile quam audacter hostes primo incursu fugat
caeditque palantes eosque uero intemperantius persequens siti
aestiuae succumbit neque aqua utibilis reperta quicquid de
fluuiis aut riuis ab aestiuo in lacunis erat eo proni ac lingua
lambentes hausto ceu necessario latente eius peste corrupti
sunt quippe ea qualitas aluo laxandae efficacissima ita omnes
uiribus uacuati egestu intestini caloris ut minus nonnulli
hostibus quam uitio praeuenirentur insecuti nihilominus eorum
legati ueniam erratis pro uictoriam retulerunt

 hi porro macedones qui in arce maracundae obsidebantur ante
aduentum auxilii eruptione facta disiecerant hostes ac fugarant
longius tamen eos in sogdianos insecuti ubi de reditu consulunt
amnemque polytimetum adfuere sensim prosequentibus scythis
inexploratam adorti aluei partem limo profundius retentantur
idque ubi hostis gnarus locorum uidet praeuenit adortique rerum
imperitos ac male cedentes comminus figunt omnes nisi quis
praeuenisset pedum aut uisuum potens neque amplius equitibus
semiermibus quadraginta peditum trecentis fugere

  quibus alexander nuntiatis maracunda contendit
auctoremque eius sceleris spitamenem fugientem secutus omni cum
socio interfecit suos sepelit uastatque regiones quas
polytimetus amnis ambit aut rigat quique progressus ulterius
harenis bibitur et receptatur facitque inuia cuncta subsidiis
accolentium nullis quoniam illi et alii famosi amnes hauriantur
epardus qui mardos ariusque qui arios interfluit et etumandrus
ueniens per euergetas hi omnes illic sepulti uanescunt

 hieme igitur apud arimaspos declinata dat sese legationibus
obsequentium aut paciscentium quod usus aut quies uellet
besumque accitum et rursus increpitum et uerberibus punit et
gladio mutilatis tamen prius et naribus auribusque idque
supplicii genus durius uisum quam seueritas graeca est

  nam et cetera eius cultus et affluentiae more medorum
suorum plerique iam sedulo auersabantur cum luxu mores
adrogantiaque mutasset tum mensae modo tum uestium pretio tum
apicis uanitate ac si qui utroque de latere heraclidas sibi
aeacidasue censeret arsacidum tamen aemulationi concesserit
uicti rem passus in his quorum moribus obsecundabat idque ei
omnes animi glorias obumbrabat

 praesertim ubi amicissimum sibi clitum illum granici
propugnatorem ex causa conuiuii incitus interfecerit die sacro
quod libero castoribus fecerat qui epulo accubabat una
blanditoribus regis tum supra ipsos fortitudinis deos laudari ab
adsentatoribus coeptus patri quoque se philippo anteferri
delectabatur

 enimuero clitus uti alexandrum amicum restitueret in uiam
neque concederet ei malam morum adrogantiam coalescere cui
modestia et uerecundia plus laudis adferret amico liber
religiosus in philippum eum uero se anteferre respondit qui hos
fecerit suos animi uiribus corporisque cum quibus uicerit nunc
is qui talibus gaudeat quae ubi ultra nec pudet regem uino
calentem cliti uerbis gladio respondetur sed enim mox in id
recidit paenitudinis ut eum uitae pigeret adeo impigre
intemperantis ni amici magis offensae id dei liberi quam eius
moribus darent qui sic posthabitum sollemne suum ultus furore
putaretur aut inuidentia laudationum earum aemuli

  quare tum quidem curam corporis recipit uitium tamen
gliscit quippe iam adoratu se uolens salutari morem mortalium
neglegebat uerum sapiens callisthenes comes ei amice arcere
hominem et deducere palpo temptabat eo quoque addito quod quam
iustum sit infestari eum si quis insignia regni quae sua sunt
usurpare eat tam a diis posse puniri abiurationis qui sibi ad
eos faueant honore iactantiae sed neque proficit callisthenes
et mox inter proditores relatus ex causa tali morte punitus est

 mos erat regibus optimatium liberos ministrare ad custodiam
scilicet regiam et obsequia liberalia e quis hermolaus quoque
sopolidis erat bonis moribus roboreque quorum utrobique studens
regi de corpore animo tamen ac disciplinis militans
callistheni ubi eum quaereres sat placebat is uenatu alexandro
in aprum exspectabilis formae intento prior bestiam sternit et
strata gloriatur utque inmodestae fortitudinis ab rege
uerberatur

 quod cum acrius merito sed ingenue doluisset hermolaus
coniurat in regem cum sostrato amyntae et antipatro asclepiodori
tum epimene et anticle uel philota his amicis in sua iniuria
feruescentibus pactumque fit nocte antipatri conclaui regis
irruerent neque id quitum ita pernox rex conuiuio perdurarat
sunt qui aiant prohibitu syrae uatis ne quidquam esset in aula
erat multis praemonitis uerita itaque ptolomaeum rem sibi
proditam detulisse callisthenisque sententiam in discipuli
facinore suspectatam de prioris inefficacia libertatis cum
hermolaus tamen acri in opere tormentorum praeter sui uerbera
nihil questus sit aut confessus

  sed reuenerat iam legatio scythica de abiis dictoque
audientes fore se muneribus attestabantur quae munera erant
filia regalis pulcra ingenio uel cultu naturae  eius si
suis uellet pignore fidei namque ad reliqua uictualia sat
diuites sunt abii libertatis pariter et paupertatis adstare uero
uel regem ut coram iussis auscultet nam et missis in hoc
referre uolentibus erat mores abios et munditias paupertatis
utque sit eorum inuidia potioribus de plus nihil habendo enim
arcus abiis seu sagitta quod eis totum est et uitae quaestus et
hereditas sola sagitta uenantibus carne altis abunda uel lacte
et munitis pellibus ad tolerantiam et cetera pro opibus
hospitales et loqui blandi cum omnibus

 sed pharasmenes quoque chorasmiorum rex equites adduxerat
alexandro militatum uicinus scythicis unimammis in quas sibi
hostes praeiret si iuberetur supra uiros ut sciat martias
alexander uero his indos praeoptare tumque se ait redire in
graecias ut exim reliqua eius belli agat oxum igitur et
sogdianos retractat turbare

  nuntiati ibi alexandro duo fontes futuri praesagio
suborti horrori fuere prae admiratione quorum qui olei erat
laboris atque sudoris index aestimabatur quis mederi ualet oliui
unguento qui uero uini lasciuiae et laetitiae de dei munere
haec quippe in id demonstrata de post gestis adsertio est

 dimissis ergo qui praesentia tuerentur maracunda ipse
festinat spitamenes quippe qui inde desciuerat massagetis
congregatus iusti belli facie iam agere nuntiabatur sed inuaso
castello potitum praeda per sogdianos pithon et aristobolus
citharoedus qui una aulico ministerio illic agebant egressi cum
equitibus octoginta nauiter satis et inpigre incursarant quae
educebantur mox tamen excepti insidiis a spitamene plerique
eorum et una aristobolus oppetiuere spitamenes uero post id
fugiens conscientia sceleris in desertis caeditur cratero
insecuto ipse quoque a suis captus ut auctor culpae arguitur
tumque alexandro ad supplicium datur iure plectendus

  sed enim hac cura deposita in indos nihil sibi noxios
intentus animo petram adgreditur re et nomine arduam id uero
castellum est praeruptis admodum inpositum inaccessisque rupibus
montium quo plebs multa conuenerat sogdianorum nullo
indigentiae metu copiis ante congestis ubi ergo oblata sibi
uenia non cessere magnum praemium publicat ausuris eius saxi
inscensionem auri talentum primo tunc pretium secuturis

 reperti omnes quadringenti uiri qui patrauere rem in hunc
modum paxillos ferreos quibus pelles intendunt praetenta fune
ea parte praerupti qua fieri posset aut gelu cederet mutuo
innixi figebant eisque subuecti paulatim omni sub nocte tandem
euadunt armis una cumque luce inopini inruunt securos et inermes
barbaros ac semisomnes inpeditosque mulierculis et infantibus
praecipites agunt nihil eorum paucitatis scientes donicum
reliqui sese dederent et aditu reserato quem inserabiliter
obstruxerant alexander receptaretur uel copiae nec tamen
amplius uiris uiginti desideratis quos ascensionem molientes
ubi loci conditio fefellisset deiectos in praeceps ne sepulturae
quidem nisi niuum profunditate seruarat casus aut fatum

 igitur his uictor copiis fotus auctusque quom oxyartae
bactrianorum regis affectus opesque illic repperisset eius
uirginem filiam roxanen nomine magno formae merito et nobilitatis
sibi coniugat is ille scilicet quem darii uxor ueneriae sane
pulcritudinis femina non euicerit denique oxyarten debito sibi
soceri honore dignatur

  hinc ducit in aliam petram celsam stadiis uiginti sed
sexaginta ad ambiendam faciem sunt aduiabilem calli superne
aequoream uirentemque soli ubere et mollitudine diuitem
chorienis id castellum uocabant regis nomine qui illi
confugerat chorienes uerum quod eius saxi calcem naturali uallo
munitam intueretur id primum explet caesu frondium et adgestu
humi saxorumue opere peruicaci iam denique labore perfecto
scalisque admotis chorienes internuntio oxyarta pretium ueniae
uictori se suosque transscribit eodem merito procurationem sibi
accepit quod regnum habebat quoniam uictorem exercitum non
labore militiae modo adeo conperendinatae uerum hiemis quoque ui
et indigentia fatigatum apparatus sui largis opibus refouisset
nec decima quidem parte totius affluentiae dispensata

 ad haec si qui rebellium reliqui omnibus perditis
subiugatisue repedat bactra tempore quo callisthenes una cum
insidiatoribus regis suspectatus est

 hac sub fine alexandro persarum imperium integratum est quo
tuendo amyntae dato bactris ipse profectus retransmittit protinus
caucasum quem ire in taurum diximus nomine modo de
continuatione mutato

 undecima die quam nuper molitus est illic alexandriam
uenit transmissis inde regionibus parapamisadum perque nicaeam
oppidum et cophena flumen indum petere contendit taxile sibi
munifico qui partes quibus uiandum primas indiae tunc tenebat
eumque praemittit una suis paratum indi transmissionem conatum
denique astem hostium ducem uiantibus intercedere capiunt
itaque peruiant multis aliis gentibus caesis et oppidis captis

 nec minus alexander agens si quis obturbet insequentis
sagitta etiam humerum superscribitur choeque amni transmisso
quisquis obuius sternitur et arigaeum urbem incensam
desperatamque a ciuibus instaurari procurat merito
opportunitatis tum reperta hostium multitudine trifariam superat
iustis omnibus proeliis ducenta denique triginta boum milia
illic capta formae merito destinat una captiuis macedoniam cultum
agros suorum et suascitum

  compertoque gentes saccas quadraginta milia armauisse
per amnem guraeum in eos ire festinat eique in oppida discessere
in id longe ante munita sed enim castra eminus molientes
irruunt graecos hinc ei astu cedere simulant conuerso denique
agmine sternitur pars pars muro clauduntur omni praesidio
munitissimo sed enim res haud in facili erat duplici saeptu
munitos accedere et ibi denique alexander crus sagitta
uulneratur sed die quarta belli in opere prae muro interfecto
rege se dedunt idque alexandro uolenti admodum fuit ut
commilitio accederent sed ubi producti fidem mutant uallati
caeduntur

  hic coenona ducem mittit baziphara obsidere attalumque
hora urbem ratus casu saccarum eos ad obsequium ductum iri sed
his loco magis quam exemplo fidentibus ipse utramque urbem
quamuis impigre obluctatas baziphara siue hora nullo negotio
transiens capit quamquam bazipharae uiri contemptu paucorum
aduenas irruissent ubi tamen plerique cecidere quisque euaserat
petram munitissimam confluunt  is locus petrae ducentis
stadiis circumitur erigitur decem aditu tenui mollis in
culmine et fontium scatens patiensque industriam mille hominum
ruricolarum igitur eo ueniens capit plurimas ciuitates tum
petram adgresso obsidionemque molienti transfugae duces coepti
moliminis uiam praeeunt ei inscensus itaque capti deductique
praedae uictori fuere qui bello restiterant

 at enim nuntiato rursum saccas muros indos armis
oppressisse studio fidentiore et elephantes suos per siluestria
amendasse ubi eo uenit muros desertos incensamque urbem uidet
et dilapsos omnes qua tutius lateant quare aliis persecutione
legata quaesitisque eorum elephantis et captis indum cum
exercitu uenit et his quae longius sunt necessaria copiis
repertaque transitui substantia non sero transmittit

  india omnis orsa e septentrione amplexaque omne
quicquid est persicum aegyptum usque aethiopasque continuat
ipsa uero extrinsecus ubique oceano munitur interfluo mari
hippalio cuius sinus persas includit sed enim nomen hoc indiae
late dispersum multarum admodum gentium est ferax praecipue
beluarum inter odora gignentium quae sunt elephanti draconesque
iugerales nam pardi leonesue uel tigres iuxtim haec cicures
fuant

 ea uero tempestate quam loquor potens indiae porus erat
stupendus satis supra hominum magnitudines neque uero ingenio
inferior quam artubus is ubi scit alexandrum ad sese moliri ire
absit obnuntiat sed incitat mage acrique bello superatur et
capitur receptus tamen ad amicos alexandri merito uirtutium
procurare quod erat rex recepit ita pars est uirtutis his
quibus praefueris ut potior aeque sane nunc mox cessisse
potiori quoniam quisque mediocritatis est agnitor satis fecerit
sese noscendo

  exim magnas pecanum et musicanum regiones exsequitur ac
sibi congregat petram quoque quae aornis uocatur affectat
cuius proceritudo sunt stadii quadringenti supra cultoribus
diues haud minus locupletibus quam securis et est ei nomen ex
celsitudine quam nec alites superuolitent sed enim hanc quoque
optinet fixu uectium uia scansili ac solida petitam

 nam magnitudine cum primatibus quod ultra gentes bello
idoneas comperisset experire quae aduersum eas animo arderet
milites uero ad haec ultra laborem uel pericula deprecabantur
annos duodecim uulnera et suorum desideria numerantes data
igitur fessis quiete uolentibus utitur succenturiari tamen
dimissis alios e patria iubet itaque uictoriae auaritia usus
oceanum uenit

  ibi quoque inmodicus cupiditatis quoniam in nauibus
textis periculum uellet facere naturae et quid sibi uel quisque
id uellet ultra liceret iam denique composito apparatu neptuno
sacros tauros in mare donariaque ex auro deiecerat pretium uoti
faciens si redimi haec a diis liceret uerum repente cum flatu
uiolento rediens haustus oceani solito uehementior omnes in hoc
paratos inter naues confligit et mergit neque agnitu difficile
id erat deos uoto refragari quibus quamuis ipse obniti
abnuat ne quid impium audeat temptare mittit tamen promptos
audaciae nihilue regi auidentes negare onomarcum et neona 
congestis naui quae cuique sic uolenti in longum usui necessaria
 uti circum putato oceano comperta nuntiarent

  quippe alexandrum animo fuisse ad appetentias rigido et
indomito hic quoque considerandum reliquit erat ciuitas indiae
quam multi confugerant magnitudine nimia et firmitudine
inexpugnabili quam ubi alexander obsidione adoritur iubet fieri
scalas pro muro praecelsas easque admotas cum uegrandibus saxis
desuper frangerent repugnantes sola perdurauit qua rex una
duobus satellitibus euicerat ipsum quoque multis desuper ut qua
quisque poterat retrudentibus et quamuis scalas omnis suorum
comminui uidisset neque ullo sese auxilio idoneo periclitaturum
irruit tamen unus omnia hostium milia una praedictis peuceste
scilicet et ptolomaeo qui cunctantem multitudinem protinus urbis
eius in sese conuertit

 perdius igitur diu secum satellitibus conspirantibus rem
pleni exercitus agitabat ni uergente iam die et latere summo
uulneraretur et recepto altius ferro decipi uiribus occoepisset
id macedones coniectati qui foris rem agebant metu ne quid
ulterius occupatis in regem intramuranis uniuersis nec desuper
prohibentibus si quis irrueret ui claustra effringunt
suppetiatique in tempore iam regem sui recipiunt diffidentem
facti denique mox ex indignatione saeuiores indiscretius dextris
in aetates et sexus usi rem optinent internicione omnibus
caesis

  exim constanter suadere milites regi conspirant ne
sese ulterius periculi uilitate damno tamen in proeliis
abuteretur tanti prodigus sanguinis obtinentque ne ultra uerum
babylona ut redeat babyloniique multo cum honore suscipiunt per
septem denique dies alexander eo regressus diis sacrificio
operatur quo fortunae gratiam repensaret

 post id conuiuiis et uoluptatibus comioribus causam morti
hinc dedit morem sibi proceres exercitus fecerant uti mutuo
sese conuiuiis acciperent enim cum forte apud medium
conuiuarent comesatione sese illis conuiuam alexander facit
statim denique herculis medius scyphum offert ad uina neque is
honorem dei nomine aspernatus poculum complet stringitque
continuum eaque tantarum uirtutum uiro causa ad mortem fuit ut
quem tot bellis aduersa uulnera non uicerant sub fati inuidia
iuuenilis confidentia solueret

  cuius ne casus prius quam laudium memor sim ea quoque
ponam hic quae per diligentiam laborauit quippe quamuis
bellorum ultra pertaesus consulenti per se exercitui concederet
bono tamen labori nihilum pepercit electo denique sibi ad
eiusmodi patientiam comitatu ad herculis stelas famae iactantia
persecutus est diebus nonaginta continuis emensa uia 
dignam quidem illam rem pretio tanti laboris si quis aurem ad
fidem dicentis inclinet hi quippe tituli alter auro pingui
alter argento proceritudinis erant duodecim cubitorum crassi
uero per quadrum cubitis binis adeo inmenso pondere ut eius
periculum ipse rex fecerit terebrata crassitudine auri eius
cuius damnum mille quingentis mox aureis inferciuerit uerum exim
reuertens praerupta per loca caelo inlucido ut iuxtim se
uiantes uix mutuo noscerentur tandem thermodonta amnem 

