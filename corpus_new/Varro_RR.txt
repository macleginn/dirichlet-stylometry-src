  rerum rusticarum libri tres capitula libri primi qui graeci de agri cultura scripserint quae diiungenda sint ab agri cultura artem esse agri culturam agri culturae quod sit initium et quis finis quot partes habeat disciplinae culturae agri de solo fundi quae sint uidenda qui sit ager optumus et quis ab eo proxumus et qui deinceps de uineis de modis agrorum heredium et centuria et saltus quare sint his uocabulis appellata de uilla de aqua uillae de loco et in quam partem caeli uilla ponenda sit de uillae rusticae descriptione de saeptis quae fundi tutandi causa fiunt de finibus tuendis de eis quae extra fundum commoda fiunt aut incommoda agri quibus rebus colantur de numero rusticorum quotienis operis quisque agri modus coli possit quot iugis boum quisque agri modus coli possit de bubus  de canibus si prata sunt in fundo pecus non est quid sit faciendum de muto instrumento quae et quo quidque loco maxime expediat serere olea in quali agro serenda sit uinea in quo agro serenda sit quo loco ridicae in uinea figi debeant de solis cursu indiscripto in partes anni quattuor et octo et de eis quae quaque parte in agro debeant fieri quotenos dies habeat quodque tempus anni discripti in quattuor partes primo interuallo inter fauonium et aequinoctium uernum quae fieri oporteat secundo interuallo inter uernum aequinoctium quod est uiii kal apriles et uergiliarum exortum qui est ui idus maias quae fieri oporteat tertio interuallo inter uergiliarum exortum qui est ui idus maias et solstitium quod est ui kal iulias quae fieri oporteat de uineis nouellis de pampinatione qualis sit capreolus in uite de pabulo secando de inrigatione quarto interuallo inter solstitium quod est ex ui kal iulias in a d iiii idus augustas et caniculam quae est ex a d iii idus augustas in a d u kal octobres quae fiant de eis quae seri oporteat et quare legumina appellentur quinto interuallo inter caniculam quae est a d iii idus augustas et aequinoctium autumnale quod est a d u kal octobres quae fieri oporteat sexto interuallo ab aequinoctio autumnali serere opor  tere usque ad brumam medii sunt dies xci nec ante aequinoctium neque post brumam seri oportere fabam optime seri in uergiliarum occasu ui idus nouembres uindemiam fieri oportere inter aequinoctium autumnale u kal octobres et uergiliarum occasum ui idus nouembres deinde uites putari et propagari et seri poma frigidis locis uere septimo interuallo inter uergiliarum occasum u idus nouembres et brumam uiii kal ianuarias quae fieri oporteat octauo interuallo inter brumam uiii kal ianuarias et fauonium u idus februarias quae fieri oporteat de lunaribus diebus de altera temporum diuisione coniuncta cum sole et luna et habentis sex partes de stercore sterquilinum quo loco faciendum sit in quo medio si robusta materia sit depacta non nasci serpentem quattuor esse genera seminum et quae quoque tempore locoque debeant seri quae sint genera seminum et quem ad modum propagari debeant et quibus temporibus quoque loco ponenda sint de temporibus transferendorum surculorum et quae sint post sationem obseruanda de melica de cytiso quoteni modii serantur in iugero fabae tritici hordei farris sata quoto quaeque die prodeant de terra ex quibus foliis cognosci possint anni tempora quem ad modum sata sint tuenda quae in spica sint uocabula et causae eorum  de fructibus maturis capiendis de faenisicio et sicilitione pratorum de messe et causa huius uocabuli quare messis appellata sit quareue paleae appellatae sint aream qualem esse oporteat in semen quem ad modum spicas secerni oporteat tritura quem ad modum fieri oporteat de stipula de uindemia facienda de olea legenda de faeno condendo de tritico condendo de faba et leguminibus condendis de uuis condendis de pomis condendis de olea condenda de amurca condenda de promendis frugibus tuendi causa quem ad modum frumentum promendum sit de amurca tuenda et promenda de uino promendo de olea promenda de nuce et palmula et fico promenda de uuis et malis et sorbis pensilibus promendis de farre promendo aut ad cibatum aut ad sationem aut ad uendundum  rerum rusticarum de agri cultura liber primus otium si essem consecutus fundania commodius tibi haec scriberem quae nunc ut potero exponam cogitans esse properandum quod ut dicitur si est homo bulla eo magis senex annus enim octogesi                         mus admonet me ut sarcinas conligam antequam proficiscar e uita quare quoniam emisti fundum quem bene colendo fructuosum cum facere uelis meque ut id mihi habeam curare roges experiar et non solum ut ipse quaad uiuam quid fieri oporteat ut te moneam sed etiam post mortem neque patiar sibyllam non solum cecinisse quae dum uiueret prodessent hominibus sed etiam quae cum perisset ipsa et id etiam ignotissimis quoque hominibus ad cuius libros tot annis post publice solemus redire cum desideramus quid faciendum sit nobis ex aliquo portento me ne dum uiuo quidem necessariis meis quod prosit facere quocirca scribam tibi tres libros indices ad quos reuertare siqua in re quaeres quem ad modum quidque te in colendo oporteat facere et quoniam ut aiunt dei facientes adiuuant prius inuocabo eos nec ut homerus et ennius musas sed duodecim deos consentis neque tamen eos urbanos quorum imagines ad forum auratae stant sex mares et feminae totidem sed illos xii deos qui maxime agricolarum duces  sunt primum qui omnis fructos agri culturae caelo et terra continent iouem et tellurem itaque quod ii parentes magni dicuntur iuppiter pater appellatur tellus terra mater secundo solem et lunam quorum tempora obseruantur cum quaedam seruntur et conduntur tertio cererem et liberum quod horum fructus maxime necessari ad uictum ab his enim cibus et potio uenit e fundo quarto robigum ac floram quibus propitiis neque robigo frumenta atque arbores corrumpit neque non tempestiue florent itaque publice robigo feriae robigalia florae ludi floralia instituti item adueneror mineruam et uenerem quarum unius procuratio oliueti alterius hortorum quo nomine rustica uinalia instituta nec non etiam precor lympham ac bonum euentum quoniam sine aqua omnis arida ac misera agri cultura sine successu ac bono euentu frustratio est non cultura iis igitur deis ad uenerationem aduocatis ego referam sermones eos quos de agri cultura habuimus nuper ex quibus quid te facere oporteat animaduertere poteris in quis quae non inerunt et quaeres indicabo a quibus scriptoribus repertas et graecis et nostris qui graece scripserunt dispersim alius de alia re sunt plus quinquaginta hi sunt quos tu habere in consilio poteris cum quid consulere uoles hieron siculus et attalus philometor de philosophis democritus physicus xenophon socraticus aristoteles et theophrastus peripatetici archytas pythagoreus item amphilochus atheniensis anaxipolis thasius apollodorus lemnius aristophanes mallotes antigonus cymaeus agathocles chius apollonius pergamenus aristandros atheniensis bacchius milesius bion soleus chaeresteus et chaereas athenienses diodorus  priennaeus dion colophonius diophanes nicaeensis epigenes rhodios euagon thasius euphronii duo unus atheniensis alter amphipolites hegesias maronites menandri duo unus prieneus alter heracleotes nicesius maronites pythion rhodius de reliquis quorum quae fuerit patria non accepi sunt androtion aeschrion aristomenes athenagoras crates dadis dionysios euphiton euphorion eubulus lysimachus mnaseas menestratus plentiphanes persis theophilus hi quos dixi omnes soluta oratione scripserunt easdem res etiam quidam uersibus ut hesiodus ascraeus menecrates ephesius hos nobilitate mago carthaginiensis praeteriit phoenica lingua qui res dispersas comprendit libris xxiix quos cassius dionysius uticensis uertit libris xx ac graeca lingua sextilio praetori misit in quae uolumina de graecis libris eorum quos dixi adiecit non pauca et de magonis dempsit instar librorum uiii hosce ipsos utiliter ad ui libros redegit diophanes in bithynia et misit deiotaro regi quo breuius de ea re conor tribus libris exponere uno de agri cultura altero de re pecuaria tertio de uillaticis pastionibus hoc libro circumcisis rebus quae non arbitror pertinere ad agri culturam itaque prius ostendam quae secerni oporteat ab ea tum de his rebus dicam sequens naturales diuisiones ea erunt ex radicibus trinis et quae ipse in meis fundis colendo animaduerti et quae legi et quae a peritis audii  sementiuis feriis in aedem telluris ueneram rogatus ab aeditumo ut dicere didicimus a patribus nostris ut corrigimur a recentibus urbanis ab aedituo offendi ibi c fundanium socerum meum et c agrium equitem r socraticum et p agrasium publicanum spectantes in pariete pictam italiam quid uos hic  inquam num feriae sementiuae otiosos huc adduxerunt ut patres et auos solebant nostros nos uero inquit agrius ut arbitror eadem de causa quae te rogatio aeditumi itaque si ita est ut annuis morere oportet nobiscum dum ille reuertatur nam accersitus ab aedile cuius procuratio huius templi est nondum rediit et nos uti expectaremus se reliquit qui rogaret uoltis igitur interea uetus prouerbium quod est romanus sedendo uincit usurpemus dum ille uenit sane inquit agrius et simul cogitans portam itineri dici longissimam esse ad subsellia sequentibus nobis procedit cum consedissemus agrasius uos qui multas perambulastis terras ecquam cultiorem italia uidistis inquit ego uero agrius nullam arbitror esse quae tam tota sit culta primum cum orbis terrae diuisus sit in duas partes ab eratosthene maxume secundum naturam ad meridiem uersus et ad septemtriones et sine dubio quoniam salubrior pars septemtrionalis est quam meridiana et quae salubriora illa fructuosiora dicendum utique italiam magis etiam fuisse opportunam ad colendum quam asiam primum quod est in europa secundo quod haec temperatior pars quam interior nam intus paene sempiternae hiemes neque mirum quod sunt regiones inter circulum septemtrionalem et inter cardinem caeli ubi sol etiam sex mensibus continuis non uidetur itaque in oceano in ea parte ne nauigari quidem posse dicunt propter mare congelatum fundanius em ubi tu quicquam nasci putes posse aut coli natum uerum enim est illud pacuui sol si perpetuo sit aut nox flammeo uapore aut frigore terrae fructos omnis interire ego hic ubi nox  et dies modice redit et abit tamen aestiuo die si non diffinderem meo insiticio somno meridie uiuere non possum illic in semenstri die aut nocte quem ad modum quicquam seri aut alescere aut meti possit contra quid in italia utensile non modo non nascitur sed etiam non egregium fit quod far conferam campano quod triticum apulo quod uinum falerno quod oleum uenafro non arboribus consita italia ut tota pomarium uideatur an phrygia magis uitibus cooperta quam homerus appellat ampeloessan quam haec aut tritico argos quod idem poeta polupuron in qua terra iugerum unum denos et quinos denos culleos fert uini quot quaedam in italia regiones an non m cato scribit in libro originum sic ager gallicus romanus uocatur qui uiritim cis ariminum datus est ultra agrum picentium in eo agro aliquotfariam in singula iugera dena cullea uini fiunt nonne item in agro fauentino a quo ibi trecenariae appellantur uites quod iugerum trecenas amphoras reddat simul aspicit me certe inquit libo marcius praefectus fabrum tuos in fundo suo fauentiae hanc multitudinem dicebat suas reddere uites duo in primis spectasse uidentur italici homines colendo possentne fructus pro impensa ac labore redire et utrum saluber locus esset an non quorum si alterutrum decolat et nihilo minus quis uult colere mente est captus adque adgnatos et gentiles est deducendus nemo enim sanus debet uelle impensam ac sumptum facere in cultura si uidet non posse refici nec si potest reficere fructus si uidet eos fore ut pestilentia dispereant sed opinor qui haec  commodius ostendere possint adsunt nam c licinium stolonem et cn tremelium scrofam uideo uenire unum cuius maiores de modo agri legem tulerunt nam stolonis illa lex quae uetat plus d iugera habere ciuem r et qui propter diligentiam culturae sto    lonum confirmauit cognomen quod nullus in eius fundo reperiri poterat stolo quod effodiebat circum arbores e radicibus quae nascerentur e solo quos stolones appellabant eiusdem gentis c licinius tr pl cum esset post reges exactos annis ccclxu primus populum ad leges accipiendas in septem iugera forensia e comitio eduxit alterum collegam tuum uiginti uirum qui fuit ad agros diuidendos campanos uideo huc uenire cn tremelium scrofam uirum omnibus uirtutibus politum qui de agri cultura romanus peritissimus existimatur an non iure inquam fundi enim eius propter culturam iucundiore spectaculo sunt multis quam regie polita aedificia aliorum cum huius spectatum ueniant uillas non ut apud lucullum ut uideant pinacothecas sed oporothecas huiusce inquam pomarii summa sacra uia ubi poma ueneunt contra aurum imago illi interea ad nos et stolo num cena comessa inquit uenimus nam non l uidemus fundilium qui nos aduocauit bono animo este inquit agrius nam non modo ouom illut sublatum est quod ludis circiensibus nouissimi curriculi finem facit quadrigis sed ne illud quidem ouom uidimus quod in cenali pompa solet esse primum itaque dum id nobiscum una uideatis ac uenit aeditumus docete nos agri cultura quam summam habeat utilitatemne an uoluptatem an utrumque ad te enim rudem esse agri culturae nunc olim ad stolonem fuisse dicunt scrofa prius inquit discernendum utrum quae serantur in  agro ea sola sint in cultura an etiam quae inducantur in rura ut oues et armenta uideo enim qui de agri cultura scripserunt et poenice et graece et latine latius uagatos quam oportuerit ego uero inquit stolo eos non in omni re imitandos arbitror et eo melius fecisse quosdam qui minore pomerio finierunt exclusis partibus quae non pertinent ad hanc rem quare tota pastio quae coniungitur a plerisque cum agri cultura magis ad pastorem quam ad agricolam pertinere uidetur quocirca principes qui utrique rei praeponuntur uocabulis quoque sunt diuersi quod unus uocatur uilicus alter magister pecoris uilicus agri colendi causa constitutus atque appellatus a uilla quod ab eo in eam conuehuntur fructus et euehuntur cum ueneunt a quo rustici etiam nunc quoque uiam ueham appellant propter uecturas et uellam non uillam quo uehunt et unde uehunt item dicuntur qui uecturis uiuunt uelaturam facere certe inquit fundanius aliut pastio et aliut agri cultura sed adfinis et ut dextra tibia alia quam sinistra ita ut tamen sit quodam modo coniuncta quod est altera eiusdem carminis modorum incentiua altera succentiua et quidem licet adicias inquam pastorum uitam esse incentiuam agricolarum succentiuam auctore doctissimo homine dicaearcho qui graeciae uita qualis fuerit ab initio nobis ita ostendit ut superioribus temporibus fuisse doceat cum homines pastoriciam uitam agerent neque scirent etiam arare terram aut serere arbores aut putare ab iis inferiore gradu aetatis susceptam agri culturam quocirca ea succinit pastorali l quod est inferior ut tibia sinistra a dextrae foraminibus  agrius tu inquit tibicen non solum adimis domino pecus sed etiam seruis peculium quibus domini dant ut pascant atque etiam leges colonicas tollis in quibus scribimus colonus in agro surculario ne capra natum pascat quas etiam astrologia in caelum recepit non longe ab tauro cui fundanius uide inquit ne agri istuc sit ab hoc cum in legibus etiam scribatur pecus quoddam quaedam enim pecudes culturae sunt inimicae ac ueneno ut istae quas dixisti caprae eae enim omnia nouella sata carpendo corrumpunt non minimum uites atque oleas itaque propterea institutum diuersa de causa ut ex caprino genere ad alii dei aram hostia adduceretur ad alii non sacrificaretur cum ab eodem odio alter uidere nollet alter etiam uidere pereuntem uellet sic factum ut libero patri repertori uitis hirci immolarentur proinde ut capite darent poenas contra ut mineruae caprini generis nihil immolarent propter oleam quod eam quam laeserit fieri dicunt sterilem eius enim saliuam esse fructuis uenenum l hoc nomine etiam athenis in arcem non inigi praeterquam semel ad necessarium sacrificium ne arbor olea quae primum dicitur ibi nata a capra tangi possit nec nullae inquam pecudes agri culturae sunt propriae nisi quae agrum opere quo cultior sit adiuuare ut eae quae iunctae arare possunt agrasius si istuc ita est inquit quo modo pecus remoueri potest ab agro cum stercus quod plurimum prodest greges pecorum ministrent sic inquit agrius uenalium greges dicemus agri culturam esse si propter istam rem habendum statuerimus sed error hinc quod pecus in agro esse potest et fructus in eo agro ferre quod non sequendum nam sic etiam res aliae diuersae ab agro erunt  adsumendae ut si habet plures in fundo textores atque institutos histonas sic alios artifices scrofa diiungamus igitur inquit pastionem a cultura et siquis quid uult aliud aliud anne ego inquam sequar sasernarum patris et filii libros ac magis putem pertinere figilinas quem ad modum exerceri oporteat quam argentifodinas aut alia metalla metalla quae sine dubio in aliquo agro fiunt sed ut neque lapidicinae neque harenariae ad agri culturam pertinent sic figilinae neque ideo non in quo agro idoneae possunt esse non exercendae atque ex iis capiendi fructus ut etiam si ager secundum uiam et opportunus uiatoribus locus aedificandae tabernae deuorsoriae quae tamen quamuis sint fructuosae nihilo magis sunt agri culturae partes non enim siquid propter agrum aut etiam in agro profectus domino agri culturae acceptum referre debet sed id modo quod ex satione e terra sit natum ad fruendum suscipit stolo tu inquit inuides tanto scriptori et obstrigillandi causa figlinas reprehendis cum praeclara quaedam ne laudes praetermittas quae ad agri culturam uehementer pertineant cum subrisisset scrofa quod non ignorabat libros et despiciebat et agrasius se scire modo putaret ac stolonem rogasset ut diceret coepit scribit cimices quem ad modum interfici oporteat his uerbis cucumerem anguinum condito in aquam eamque infundito quo uoles nulli accedent uel fel bubulum cum aceto mixtum unguito lectum fundanius aspicit ad scrofam et tamen uerum dicit inquit hic ut hoc scripserit in agri cultura ille tam hercle quam hoc siquem glabrum facere uelis quod iubet ranam luridam  coicere in aquam usque qua ad tertiam partem decoxeris eoque unguere corpus ego quod magis inquam pertineat ad fundanii ualetudinem et in eo libro est satius dicas nam huiusce pedes solent dolere in fronte contrahere rugas dic sodes inquit fundanius nam malo de meis pedibus audire quam quem ad modum pedes betaceos seri oporteat stolo subridens dicam inquit eisdem quibus ille uerbis scripsit uel tarquennam audiui cum homini pedes dolere coepissent qui tui meminisset ei mederi posse ego tui memini medere meis pedibus terra pestem teneto salus hic maneto in meis pedibus hoc ter nouiens cantare iubet terram tangere despuere ieiunum cantare multa inquam item alia miracula apud sasernas inuenies quae omnia sunt diuersa ab agri cultura et ideo repudianda quasi uero inquit non apud ceteros quoque scriptores talia reperiantur an non in magni illius catonis libro qui de agri cultura est editus scripta sunt permulta similia ut haec quem ad modum placentam facere oporteat quo pacto libum qua ratione pernas sallere illud non dicis inquit agrius quod scribit si uelis in conuiuio multum bibere cenareque libenter ante esse oportet brassicam crudam ex aceto aliqua folia quinque  igitur inquit agrasius quae diiungenda essent a cultura cuius modi sint quoniam discretum de iis rebus quae in scientia sit in colendo nos docete ars id an quid aliud et a quibus carceribus decurrat ad metas stolo cum aspexisset scrofam tu inquit                et aetate et honore et scientia quod praestas dicere debes ille non grauatus primum inquit non modo est ars sed etiam necessaria ac magna eaque est scientia quae sint in quoque agro serenda ac facienda  quo terra maximos perpetuo reddat fructus eius principia sunt eadem quae mundi esse ennius scribit aqua terra anima et sol haec enim cognoscenda priusquam iacias semina quod initium fructuum oritur hinc profecti agricolae ad duas metas dirigere debent ad utilitatem et uoluptatem utilitas quaerit fructum uoluptas delectationem priores partes agit quod utile est quam quod delectat nec non ea quae faciunt cultura honestiorem agrum pleraque non solum fructuosiorem eadem faciunt ut cum in ordinem sunt consita arbusta atque oliueta sed etiam uendibiliorem atque adiciunt ad fundi pretium nemo enim eadem utilitati non formosius quod est emere mauult pluris quam si est fructuosus turpis utilissimus autem is ager qui salubrior est quam alii quod ibi fructus certus contra quod in pestilenti calamitas quamuis in feraci agro colonum ad fructus peruenire non patitur etenim ubi ratio cum orco habetur ibi non modo fructus est incertus sed etiam colentium uita quare ubi salubritas non est cultura non aliud est atque alea domini uitae ac rei familiaris nec haec non deminuitur scientia ita enim salubritas quae ducitur e caelo ac terra non est in nostra potestate sed in naturae ut tamen multum sit in nobis quo grauiora quae sunt ea diligentia leuiora facere possimus etenim si propter terram aut aquam odorem quem aliquo loco eructat pestilentior est fundus aut  propter caeli regionem ager calidior sit aut uentus non bonus flet haec uitia emendari solent domini scientia ac sumptu quod permagni interest ube sint positae uillae quantae sint quo spectent porticibus hostiis ac fenestris an non ille hippocrates medicus in magna pestilentia non unum agrum sed multa oppida scientia seruauit sed quid ego illum uoco ad testimonium non hic uarro noster cum corcyrae esset exercitus ac classis et omnes domus repletae essent aegrotis ac funeribus immisso fenestris nouis aquilone et obstructis pestilentibus ianuaque permutata ceteraque eius generis diligentia suos comites ac familiam incolumes reduxit  sed quoniam agri culturae quod esset id initium et finis dixi relinquitur quot partes ea disciplina habeat ut sit uidendum equidem innumerabiles mihi uidentur inquit agrius cum lego libros theophrasti complures qui inscribuntur futwn istorias et alteri futikwn aitiwn stolon isti inquit libri non tam idonei iis qui agrum colere uolunt quam qui scholas philosophorum neque eo dico quot non habeant et utilia et communia quaedam quapropter tu potius agri culturae partes nobis expone scrofa agri culturae inquit quattuor sunt partes summae e quis prima cognitio fundi solum partesque eius quales sint secunda quae in eo fundo opus sint ac debeant esse culturae causa tertia quae in eo praedio colendi causa sint facienda quarta quo quicque tempore in eo fundo fieri conueniat de his quattuor generalibus partibus singulae minimum in binas diuiduntur species  quod habet prima ea quae ad solum pertinent terrae et iterum quae ad uillas et stabula secunda pars quae mouentur atque in fundo debeant esse culturae causa est item bipertita de hominibus per quos colendum et de reliquo instrumento tertia pars quae de rebus diuiditur quae ad quamque rem sint praeparanda et ubi quaeque facienda quarta pars de temporibus quae ad solis circumitum annuum sint referenda et quae ad lunae menstruum cursum de primis quattuor partibus prius dicam deinde subtilius de octo secundis  igitur primum de solo fundi uidendum haec quattuor quae sit forma quo in genere terrae quantus quam per se tutus formae cum duo genera sint una quam natura dat altera quam sationes imponunt prior quod alius ager bene natus alius male posterior quod alius fundus bene consitus est alius male dicam prius de naturali igitur cum tria genera sint a specie simplicia agrorum campestre collinum montanum et ex iis tribus quartum ut in eo fundo haec duo aut tria sint aut multis locis licet uidere e quibus tribus fastigiis simplicibus sine dubio infimis alia cultura aptior quam summis quod haec calidiora quam summa sic collinis quod ea tepidiora quam infima aut summa haec apparent magis ita esse in latioribus regionibus simplicia cum sunt itaque ubi lati campi ibi magis aestus et eo in apulia loca calidiora ac grauiora et ubi montana ut in uesuuio quod leuiora et ideo salubriora qui colunt deorsum magis aestate laborant qui susum magis hieme uerno tempore in campestribus maturius eadem illa seruntur quae in superioribus et celerius hic quam illic coguntur nec non susum quam deorsum tardius seruntur ac metuntur  quaedam in montanis prolixiora nascuntur ac firmiora propter frigus ut abietes ac sappini hic quod tepidiora populi ac salices susum fertiliora ut arbutus ac quercus deosum ut nuces graecae ac mariscae fici in collibus humilibus societas maior cum campestri fructu quam cum montano in altis contra propter haec tria fastigia formae discrimina quaedam fiunt sationum quod segetes meliores existimantur esse campestres uineae collinae siluae montanae plerumque hiberna iis esse meliora qui colunt campestria quod tunc prata ibi herbosa putatio arborum tolerabilior contra aestiua montanis locis commodiora quod ibi tum et pabulum multum quod in campis aret ac cultura arborum aptior quod tum hic frigidior aer campester locus is melior qui totus aequabiliter in unam partem uerget quam is qui est ad libellam aequos quod is cum aquae non habet delapsum fieri solet uliginosus eo magis siquis est inaequabilis eo deterior quod fit propter lacunas aquosus haec atque huiusce modi tria fastigia agri ad colendum disperiliter habent momentum  stolo quod ad hanc formam naturalem pertinet de eo non incommode cato uidetur dicere cum scribit optimum agrum esse qui sub radice montis situs sit et spectet ad meridianam caeli partem subicit scrofa de formae cultura hoc dico quae specie fiant uenustiora sequi ut maiore quoque fructu sint ut qui habent arbusta si sata sunt in quincuncem propter ordines atque interualla modica itaque maiores nostri ex aruo aeque magnos male consito et minus multum et minus bonum faciebant uinum et frumentum quod  quaeque suo quicque loco sunt posita ea minus loci occupant et minus officit aliud alii ab sole ac luna et uento hoc licet coniectura uidere ex aliquot rebus ut nuces integras quas uno modio comprendere possis quod putamina suo loco quaeque habet natura composita cum easdem si fregeris uix sesquimodio concipere possis praeterea quae arbores in ordinem satae sunt eas aequabiliter ex omnibus partibus sol ac luna coquunt quo fit ut uuae et oleae plures nascantur et ut celerius coquantur quas res duas sequuntur altera illa duo ut plus l reddant musti et olei et pretii pluris sequitur secundum illud quali terra solum sit fundi a qua parte uel maxime bonus aut non bonus appellatur refert enim quae res in eo seri nascique et cuius modi possint non enim eadem omnia in eodem agro recte possunt nam ut alius est ad uitem appositus alius ad frumentum sic de ceteris alius ad aliam rem itaque cretae ad cortyniam dicitur platanus esse quae folia hieme non amittat itemque in cypro ut theophrastus ait una item subari qui nunc thurii dicuntur quercus simili esse natura quae est in oppidi conspectu item contra atque apud nos fieri ad elephantinen ut neque ficus neque uites amittant folia propter eandem causam multa sunt bifera ut uitis apud mare zmyrnae malus biferae ut in agro consentino idem ostendit quod in locis feris plura ferunt in iis quae sunt culta meliora eadem de causa sunt quae non possunt uiuere nisi in                                     loco aquoso aut etiam aqua et id discriminatim ut alia in lacubus ut harundines in reatino alia in fluminibus ut in epiro arbores alni alia in mari ut  scribit theophrastus palmas et squillas in gallia transalpina intus ad rhenum cum exercitum ducerem aliquot regiones accessi ubi nec uitis nec olea nec poma nascerentur ubi agros stercorarent candida fossicia creta ubi salem nec fossicium nec maritimum haberent sed ex quibusdam lignis combustis carbonibus salsis pro eo uterentur stolo cato quidem inquit gradatim praeponens alium alio agrum meliorem dicit esse in nouem discriminibus quod sit primus ubi uineae possint esse bono uino et multo secundus ubi hortus inriguus tertius ubi salicta quartus ubi oliueta quintus ubi pratum sextus ubi campus frumentarius septimus ubi caedua silua octauus ubi arbustum nonus ubi glandaria silua scrofa scio inquit scribere illum sed de hoc non consentiunt omnes quod alii dant primatum bonis pratis ut ego a quoque antiqui prata parata appellarunt caesar uopiscus aedilicius causam cum ageret apud censores campos roseae italiae dixit esse sumen in quo relicta pertica po stridie non appareret propter herbam contra uineam sunt qui putent sumptu fructum deuorare refert inquam quod genus uineae sit quod sunt multae species eius aliae enim humiles ac sine ridicis ut in hispania aliae sublimes ut quae appellantur iugatae ut pleraeque in italia cuius generis nomina duo pedamenta et iuga quibus stat rectis uinea dicuntur pedamenta quae transuersa iunguntur iuga ab eo quoque uineae iugatae iugorum genera fere quattuor pertica harundo restes uites pertica ut in falerno harundo ut in arpano restes ut in brundisino uites ut in mediolanensi iugationis species duae una derecta ut in agro canusino altera conpluuiata in longitudinem et latitudinem iugata ut in italia pleraeque haec ubi domo nascuntur uinea non  metuit sumptum ubi multa et propinqua uillam non ualde primum genus quod dixi maxime quaerit salicta secundum harundineta tertium iunceta aut eius generis rem aliquam quartum arbusta ubi traduces possint fieri uitium ut mediolanenses faciunt in arboribus quas uocant opulos canusini in hardulatione in ficis pedamentum item fere quattuor generum unum robustum quod optimum solet adferri in uineam e querco ac iunipiro et uocatur ridica alterum palus e pertica meliore dura quo diuturnior quem cum infimum terra soluit puter euertitur et fit solum summum tertium quod horum inopiae subsidio misit harundinetum inde enim aliquot colligatas libris demittunt in tubulos fictiles cum fundo pertusos quas cuspides appellant qua umor aduenticius transire possit quartum est pedamentum natiuum eius generis ubi ex arboribus in arbores traductis uitibus uinea fit quos traduces quidam rumpos appellant uineae altitudinis modus longitudo hominis interualla pedamentorum qua boues iuncti arare possint ea minus sumptuosa uinea quae sine iugo ministrat acratophoro uinum huius genera duo unum in quo terra cubilia praebet uuis ut in asia multis locis quae saepe uulpibus et hominibus fit communis nec non si parit humus mures minor fit uindemia nisi totas uineas oppleris muscipulis quod in insula pandateria faciunt alterum genus uineti ubi ea modo remouetur a terra uitis quae ostendit se adferre uuam sub eam ubi nascitur uua subiciuntur circiter bipedales e surculis furcillae ne uindemia facta denique discat pendere in palma aut funiculo aut uinctu quod antiqui uocabant cestum ibi dominus simul ac uidit occipitium uindemiatoris furcillas reducit hibernatum  in tecta ut sine sumptu harum opera altero anno uti possit hac consuetudine in italia utuntur reatini haec ideo uarietas maxime quod terra cuius modi sit refert ubi enim natura humida ibi altius uitis tollenda quod in partu et alimonio uinum non ut in calice quaerit aquam sed solem itaque ideo ut arbitror primum e uinea in arbores escendit uitis  terra inquam cuius modi sit refert et ad quam rem bona aut non bona sit eta tribus modis dicitur communi et proprio et mixto communi ut cum dicimus orbem terrae et terram italiam aut quam aliam in ea enim et lapis et harena et cetera eius generis sunt in nominando comprensa altero modo dicitur terra proprio nomine quae nullo alio uocabulo neque cognomine adiecto appellatur tertio modo dicitur terra quae est mixta in qua seri potest quid et nasci ut argillosa aut lapidosa sic aliae cum in hac species non minus sint multae quam in illa communi propter admixtiones in illa enim cum sint dissimili ui ac potestate partes permultae in quis lapis marmor rudus harena sabulo argilla rubrica puluis creta cinis carbunculus id est quae sole perferue ita fit ut radices satorum comburat ab iis quae proprio nomine dicitur terra cum est admixta ex iis generibus aliqua re cum dicitur aut cretosa    sic ab aliis generum discriminibus mixta horum uarietatis ita genera haec ut praeterea suptiliora sint alia minimum in singula facies terrena quod alia terra est ualde lapidosa alia mediocriter alia prope pura sic de aliis generibus reliquis admixtae terrae tres gradus ascendunt eosdem praeterea hae ipsae ternae species ternas in se habent alias quod partim sunt umidiores  partim aridiores partim mediocres neque non haec discrimina pertinent ad fructus uehementer itaque periti in loco umidiore far adoreum potius serunt quam triticum contra in aridiore hordeum potius quam far in mediocri utrumque praeterea etiam discrimina omnium horum generum subtiliora alia ut in sabulosa terra quod ibi refert sabulo albus sit an rubicundus quod subalbus ad serendos surculos alienus contra rubicundior appositus sic magna tria discrimina terrae quod refert utrum sit macra an pinguis an mediocris quod ad culturam pinguis fecundior ad multa macra contra itaque nus ut in pupinia neque arbores prolixae neque uites feraces neque stramenta uidere crassa possis neque ficum mariscam et arbores plerasque ac prata retorrida muscosa contra in agro pingui ut in etruria licet uidere et segetes fructuosas ac restibilis et arbores prolixas et omnia sine musco in mediocri autem terra ut in tiburti quod propius accedit ut non sit macra quam ut sit ieiuna eo ad omnes res commodior quam si inclinabit ad illud quod deterius stolo non male inquit quae sit idonea terra ad colendum aut non diophanes bithynos scribit signa sumi posse aut ex ipsa aut quae nascuntur ex iis ex ipsa si sit terra alba si nigra si leuis quae cum fodiatur facile frietur natura quae non sit cineracia neue uehementer densa ex iis autem quae enata sunt fera si sunt prolixa atque ea quae ex iis nasci debent earum rerum feracia sed quod sequitur tertium illut de modis dici  ille modos quibus metirentur rura alius alios constituit nam in hispania ulteriore metiuntur iugis in campania uersibus apud nos in agro romano ac latino iugeris iugum uocant quod iuncti boues uno  die exarare possint uersum dicunt centum pedes quoquo uersum quadratum iugerum quod quadratos duos actus habeat actus quadratus qui et latus est pedes cxx et longus totidem is modus acnua latine appellatur iugeri pars minima dicitur scripulum id est decem pedes et longitudine et latitudine quadratum ab hoc principio mensores non numquam dicunt in subsiciuum esse unciam agri aut sextantem sic quid aliud cum ad iugerum peruenerunt quod habet iugerum scripula cclxxxuiii quantum as antiquos noster ante bellum punicum pendebat bina iugera quod a romulo primum diuisa dicebantur uiritim quae heredem sequerentur heredium appellarunt haec postea centum centuria centuria est quadrata in omnes quattuor partes ut habeat latera longa pedum   c  hae porro quattuor centuriae coniunctae ut sint in utramque partem binae appellantur in agris diuisis                uiritim publice saltus  in modo fundi non animaduerso lapsi multi quod alii uillam minus magnam fecerunt quam modus postulauit alii maiorem cum utrumque sit contra rem familiarem ac fructum maiora enim tecta et aedificamus pluris et tuemur sumptu maiore minora cum sunt quam postulat fundus fructus solent disperire l dubium enim non est quin cella uinaria maior sit facienda in eo agro ubi uineta sint ampliora ut horrea si frumentarius ager est uillam aedificandam potissimum ut intra saepta uillae habeat aquam si non quam proxime primum quae ibi sit nata secundum quae influat perennis si omnino aqua non est uiua cisternae faciendae sub tectis et lacus sub dio ex altero loco ut homines  ex altero ut pecus uti possit dandam operam ut potissimum sub radicibus montis siluestris uillam ponat  ubi pastiones sint laxae item ut contra uentos qui saluberrimi in agro flabunt quae posita est ad exortos aequinoctiales aptissima quod aestate habet umbram hieme solem sin cogare secundum flumen aedificare curandum ne aduersum eam ponas hieme enim fiet uehementer frigida et aestate non salubris aduertendum etiam siqua erunt loca palustria et propter easdem causas et quod arescunt crescunt animalia quaedam minuta quae non possunt oculi consequi et per aera intus in corpus per os ac nares perueniunt atque efficiunt difficilis morbos fundanius quid potero inquit facere si istius modi mi fundus hereditati obuenerit quo minus pestilentia noceat istuc uel ego possum respondere inquit agrius uendas quot assibus possis aut si nequeas relinquas at scrofa uitandum inquit ne in eas partes spectet uilla e quibus uentus grauior ex iis partibus afflare soleat neue in conualli caua et ut potius in sublimi loco aedifices qui quod perflatur siquid est quod aduersarium inferatur facilius discutitur praeterea quod a sole toto die inlustratur salubrior est quod et bestiolae siquae prope nascuntur et inferuntur aut efflantur aut aritudine cito pereunt nimbi repentini ac torrentes fluuii periculosi illis qui in humilibus ac cauis locis aedificia habent et repentinae praedonum manus quod improuisos facilius opprimere possunt ab hac utraque re superiora loca tutiora  in uilla facienda stabula ita ut bubilia sint ibi hieme quae possint esse caldiora fructus ut est uinum et oleum loco plano in cellis item ut uasa uinaria et olearia potius faciendum aridus ut est  faba et faenum in tabulatis familia ubi uersetur prouidendum si fessi opere aut frigore aut calore ubi commodissime possint se quiete reciperare uilici proximum ianuam cellam esse oportet eumque scire qui introeat aut exeat noctu quidue ferat praesertim si ostiarius est nemo in primis culina uidenda ut sit admota quod ibi hieme antelucanis temporibus aliquot res conficiuntur cibus paratur ac capitur faciundum etiam plaustris ac cetero instrumento omni in cohorte ut satis magna sint tecta quibus caelum pluuium inimicum haec enim si intra clausum in consaepto et sub dio furem modo non metuunt aduersus tempestatem nocentem non resistunt cohortes in fundo magno duae aptiores una ut interdius conpluuium habeat lacum ubi aqua saliat qui intra stylobatas cum uelit sit semipiscina boues enim ex aruo aestate reducti hic bibunt hic perfunduntur nec minus e pabulo cum redierunt anseres sues porci in cohorte exteriore lacum esse oportet ubi maceretur lupinum item alia quae demissa in aquam ad usum aptiora fiunt cohors exterior crebro operta stramentis ac palea occulcata pedibus pecudum fit ministra fundo ex ea quod euehatur secundum uillam duo habere oportet stercilina aut unum bifariam diuisum alteram enim partem fieri oportet uillam nouam alteram ueterem tolli in agrum quod enim quam recens quod confracuit melius nec non stercilinum melius illud cuius latera et summum uirgis ac fronde uindicatum a sole non enim sucum quem quaerit terra solem ante exugere oportet itaque periti qui possunt ut eo aqua influat eo nomine faciunt sic enim maxime retinetur sucus in eoque quidam sellas familiaricas ponunt aedificium facere oportet  sub quod tectum totam fundi subicere possis messem quod uocant quidam nubilarium id secundum aream faciendum ubi triturus sis frumentum magnitudine pro modo fundi ex una parti apertum et id ab area quo et in trituram proruere facile possis et si nubilare coepit inde ut rursus celeriter reicere fenestras habere oportet ex ea parti unde commodissime perflari possit fundanius fructuosior inquit est certe fundus propter aedificia si potius ad anticorum diligentiam quam ad horum luxuriam derigas aedificationem illi enim faciebant ad fructum rationem hic faciunt ad libidines indomitas itaque illorum uillae rusticae erant maioris pretii quam urbanae quae nunc sunt pleraque contra illic laudabatur uilla si habebat culinam rusticam bonam praesepiis laxas cellam uinariam et oleariam ad modum agri aptam et pauimento procliui in lacum quod saepe ubi conditum nouum uinum orcae in hispaniam feruore musti ruptae neque non dolea in italia item cetera ut essent in uilla huiusce modi quae cultura quaereret prouidebant nunc contra uillam urbanam quam maximam ac politissimam habeant dant operam ac cum metelli ac luculli uillis pessimo publico aedificatis certant quo hi laborant ut spectent sua aestiua triclinaria ad frigus orientis hiberna ad solem occidentem potius quam ut antiqui in quam partem cella uinaria aut olearia fenestras haberet cum fructus in ea uinarius quaerat ad dolia aera frigidiorem item olearia calidiorem item uidere oportet si est collis nisi quid impedit ut ibi potissimum ponatur uilla  nunc de saeptis quae tutandi causa fundi aut partis fiant dicam earum tutelarum genera iiii  unum naturale alterum agreste tertium militare quartum fabrile horum unum quodque species habet plures primum naturale saepimentum quod opseri solet uirgultis aut spinis quod habet radices ac uiuit saepis praetereuntis lasciui non metuet facem ardentem secunda saeps est ex agrestis e ligno sed non uiuit fit aut palis statutis crebris et uirgultis inplicatis aut latis perforatis et per ea foramina traiectis longuris fere binis aut ternis aut ex arboribus truncis demissis in terram deinceps constitutis tertium militare saepimentum est fossa et terreus agger sed fossa ita idonea si omnem aquam quae e caelo uenit recipere potest aut fastigium habet ut exeat e fundo agger is bonus qui intrinsecus iunctus fossa aut ita arduus ut eum transcendere non sit facile hoc genus saepes fieri secundum uias publicas solent et secundum amnes ad uiam salariam in agro crustumino uidere licet locis aliquot coniunctos aggeres cum fossis ne flumen agris noceat aggeres faciunt sine fossa eos quidam uocant muros ut in agro reatino quartum fabrile saepimentum est nouissimum maceria huius fere species quattuor quod fiunt e lapide ut in agro tusculano quod e lateribus coctilibus ut in agro gallico quod e lateribus crudis ut in agro sabino quod ex terra et lapillis compositis in formis ut in hispania et agro tarentino  praeterea sine saeptis fines praedii satione notis arborum tutiores fiunt ne familiae rixentur cum uicinis ac limites ex litibus iudicem quaerant serunt alii circum pinos ut habet uxor in sabinis alii cupressos ut ego habui in uesuuio alii ulmos ut multi  habent in crustumino quod ubi id pote ut ibi quod est campus nulla potior serenda quod maxime fructuosa quod et sustinet saepem ac cogit aliquot corbulas uuarum et frondem iucundissimam ministrat ouibus ac bubus ac uirgas praebet saepibus et foco ac furno scrofa igitur primum haec quae dixi quattuor uidenda agricolae de fundi forma de terrae natura  de modo agri de finibus tuendis relinquitur altera pars quae est extra fundum cuius appendices et uehe        menter pertinent ad culturam propter adfinitatem eius species totidem si uicina regio est infesta si quo neque fructus nostros exportare expediat neque inde quae opus sunt adportare tertium si uiae aut fluuii qua portetur aut non sunt aut idonei non sunt quartum siquid ita est in confinibus fundis ut nostris agris prosit aut noceat e quis quattuor quod est primum refert infesta regio sit necne multos enim agros egregios colere non expedit propter latrocinia uicinorum ut in sardinia quosdam qui sunt prope oeliem et in hispania prope lusitaniam quae uicinitatis inuectos habent idoneos quae ibi nascuntur ubi uendant et illinc inuectos opportunos quae in fundo opus sunt propter ea fructuosa multi enim habent in praediis quibus frumentum aut uinum aliudue quid desit inportandum contra non pauci quibus aliquid sit exportandum itaque sub urbe colere hortos late expedit sic uiolaria ac rosaria item multa quae urps recipit cum eadem in longinquo praedio ubi non sit quo deferri possit uenale non expediat colere tertium est item si ea oppida aut uici in uiciniae aut etiam diuitum copiosi agri ac uillae unde non care  emere possis quae opus sunt in fundum quibus quae supersint uenire possint ut quibusdam pedamenta aut perticae aut harundo fructuosior fit fundus quam si longe sint inportanda non numquam etiam quam si colendo in tuo ea parare possis itaque in hoc genus coloni potius anniuersarios habent uicinos quibus imperent medicos fullones fabros quam in uilla suos habeant quorum non numquam unius artificis mors tollit fundi fructum quam partem lati fundi diuites domesticae copiae mandare solent si enim a fundo longius absunt oppida aut uici fabros parant quos habeant in uilla sic ceteros necessarios artifices ne de fundo familia ab opere discedat ac profestis diebus ambulet feriata potius quam opere faciendo agrum fructuosiorem reddat itaque ideo sasernae liber praecipit nequis de fundo exeat praeter uilicum et promum et unum quem uilicus legat siquis contra exierit ne impune abeat si abierit ut in uilicum animaduertatur quod potius ita praecipiendum fuit nequis iniussu uilici exierit neque uilicus iniussu domini longius quam ut eodem die rediret neque id crebrius quam opus esset fundo quarto eundem fundum fructuosiorem faciunt uecturae si uiae sunt qua plaustra agi facile possint aut flumina propinqua qua nauigari possit quibus utrisque rebus euehi atque inuehi ad multa praedia scimus refert etiam ad fundi fructus quem ad modum uicinus in confinio consitum agrum habeat si enim ad limitem querquetum habet non possis recte secundum eam siluam serere oleam quod usque eo est contrarium natura ut arbores non solum minus ferant sed etiam fugiant ut introrsum in fundum se reclinent ut uitis adsista ad holus facere solet  ut quercus sic iugulandes magnae et crebrae finitimae fundi oram faciunt sterilem  de fundi quattuor partibus quae cum solo haerent et alteris quattuor quae extra fundum sunt et ad culturam pertinent dixi nunc dicam agri quibus rebus colantur quas res alii diuidunt in duas partes in homines et adminicula hominum sine quibus rebus colere non possunt alii in tres partes instrumenti genus uocale et semiuocale et mutum uocale in quo sunt serui semiuocale in quo sunt boues mutum in quo sunt plaustra omnes agri coluntur hominibus seruis aut liberis aut utrisque liberis aut cum ipsi colunt ut plerique pauperculi cum sua progenie aut mercennariis cum conducticiis liberorum operis res maiores ut uindemias ac faenisicia administrant iique quos obaerarios nostri uocitarunt et etiam nunc sunt in asia atque aegypto et in illyrico complures de quibus uniuersis hoc dico grauia loca utilius esse mercennariis colere quam seruis et in salubribus quoque locis opera rustica maiora ut sunt in condendis fructibus uindemiae aut messis de iis cuius modi esse oporteat cassius scribit haec operarios parandos esse qui laborem ferre possint ne minores annorum xxii et ad agri culturam dociles eam coniecturam fieri posse ex aliarum rerum imperatis et in eo eorum e nouiciis reliquisitio ad priorem dominum quid factitarint mancipia esse oportere neque formidulosa neque animosa qui praesint esse oportere qui litteris atque aliqua sint humanitate imbuti frugi aetate maiore quam operarios quos dixi facilius enim iis quam qui minore natu sunt dicto audientes  praeterea potissimum eos praeesse oportere qui periti sint rerum rusticarum non solum enim debere imperare sed etiam facere ut facientem imitetur et ut animaduertat eum cum causa sibi praeesse quod scientia praestet neque illis concedendum ita imperare ut uerberibus coerceant potius quam uerbis si modo idem efficere possis neque eiusdem nationis plures parandos esse ex eo enim potissimum solere offensiones domesticas fieri praefectos alacriores faciendum praemiis ad facienda dandaque opera ut habeant peculium et coniunctas conseruas e quibus habeant filios eo enim fiunt firmiores ac coniunctiores fundo itaque propter has cognationes epiroticae familiae sunt inlustriores ac cariores inliciendam uoluntatem praefectorum honore aliquo habendo et de operariis qui praestabunt alios communicandum quoque cum his quae facienda sint opera quod ita cum fit minus se putant despici atque aliquo numero haberi a domino studiosiores ad opus fieri liberalius tractando aut cibariis aut uestitu largiore aut remissione operis concessioneue ut peculiare aliquid in fundo pascere liceat huiusce modi rerum aliis ut quibus quid grauius sit imperatum aut animaduersum qui consolando eorum restituat uoluntatem ac beneuolentiam in dominum  de familia cato derigit ad duas metas ad certum modum agri et genus sationis scribens de oliuetis et uineis ut duas formulas unam in qua praecipit quo modo oliuetum agri iugera ccxl instruere oporteat dicit enim in eo modo haec mancipia xiii habenda uilicum uilicam operarios u bubulcos iii asinarium i subulcum i opilionem i alteram formulam scribit de uinearum iugeribus c ut dicat haberi oportere haec  xu mancipia uilicum uilicam operarios x bubulcum asinarium subulcum saserna scribit satis esse ad iugera uiii hominem unum ea debere eum confodere diebus xlu tametsi quaternis operis singula iugera possit sed relinquere se operas xiii ualetudini tempestati inertiae indiligentiae l horum neuter satis dilucide modulos relinquit nobis quod cato si uoluit debuit sic ut pro portione ad maiorem fundum et minorem adderemus et demeremus praeterea extra familiam debuit dicere uilicum et uilicam neque enim si minus ccxl iugera oliueti colas non possis minus uno uilico habere nec si bis tanto ampliorem fundum aut eo plus colas ideo duo uilici aut tres habendi fere operarii modo et bubulci pro portione addendi ad minoris ad maioris modos fundorum ii quoque si similis est ager sin est ita dissimilis ut arari non possit quod sit confragosus atque arduis cliuis minus multi opus sunt boues et bubulci mitto illut quod modum neque unum nec modicum proposuit ccxl iugerum modicus enim centuria et ea cc iugerum e quo quom sexta pars sit ea xl quae de ccxl demuntur non uideo quem ad modum ex eius praecepto demam sextam partem et de xiii mancipiis nihilo magis si uilicum et uilicam remouero quem ad modum ex xi sextam partem demam quod autem ait in c iugeribus uinearum opus esse xu mancipia siquis habebit centuriam quae dimidium uineti dimidium oliueti sequetur ut duo uilicos et duas uilicas habeat quod est deridiculum quare alia ratione modus mancipiorum generatim est animaduertendus et magis in hoc saserna probandus qui ait singula iugera quaternis operis uno operario ad conficiendum satis esse sed si hoc in sasernae fundo in gallia satis fuit non                  continuo idem in agro ligusco montano itaque de  familiae magnitudine et reliquo instrumento commodissime scies quantam pares si tria animaduerteris diligenter in uicinitate praedia cuius modi sint et quanta et quot quaeque hominibus colantur et quot additis operis aut demptis melius aut deterius habeas cultum biuium nobis enim ad culturam dedit natura experientiam et imitationem antiquissimi agricolae temptando pleraque constituerunt liberi eorum magnam partem imitando nos utrumque facere debemus et imitari alios et aliter ut faciamus experientia temptare quaedam sequentes non aleam sed rationem aliquam ut si altius repastinauerimus aut minus quam alii quod momentum ea res habeat ut fecerunt ii in sariendo iterum et tertio et qui insitiones ficulnas ex uerno tempore in aestiuum contulerunt  de reliqua parte instrumenti quod semiuocale appellaui saserna ad iugera cc arui boum iuga duo satis esse scribit cato in oliuetis ccxl iugeris boues trinos ita fit ut si saserna dicit uerum ad c iugera iugum opus sit si cato ad octogena sed ego neutrum modum horum omnem ad agrum conuenire puto et utrumque ad aliquem alia enim terra facilior aut difficilior est aliam terram boues proscindere nisi magnis uiribus non possunt et saepe fracta bura relinquunt uomerem in aruo quo sequendum nobis in singulis fundis dum sumus nouicii triplici regula superioris domini instituto et uicinorum et experientia quadam quod addit asinos qui stercus uectent tres asinum molarium in uinea iugerum c iugum boum asinorum iugum asinum molendarium in hoc genere semiuocalium adiciendum de pecore ea sola quae agri colendi causa erunt et quae solent esse peculiaria pauca habenda quo facilius mancipia quae solent se  tueri et assidua esse possint in eo numero non modo qui prata habent ut potius oues quam sues habeant curant sed etiam qui non solum pratorum causa habent propter stercus de canibus uero utique quod uilla sine iis parum tuta  igitur de omnibus quadripedibus prima est probatio qui idonei sint boues qui arandi causa emuntur quos rudis neque minoris trimos neque maioris quadrimos parandum ut uiribus magnis sint ac pares ne in opere firmior inbecilliorem conficiat amplis cornibus et nigris potius quam aliter ut sint lata fronte naribus simis lato pectore crassis coxendicibus hos ueteranos ex campestribus locis non emendum in dura ac montana nec non contra si incidit ut sit uitandum nouellos cum quis emerit iuuencos si eorum colla in furcas destitutas incluserit ac dederit cibum diebus paucis erunt mansueti et ad domandum proni tum ita subigendum ut minutatim adsuefaciant et ut tironem cum ueterano adiungant imitando enim facilius domatur et primum in aequo loco et sine aratro tum eo leui principio per harenam aut molliorem terram quos ad uecturas item instituendum ut inania primum ducant plaustra et si possis per uicum aut oppidum creber crepitus ac uarietas rerum consuetudine celeberrimae ad utilitatem adducit neque pertinaciter quem feceris dextrum in eo manendum quod si alternis fit sinister fit laboranti in alterutra parte requies ubi terra leuis ut in campania ibi non bubus grauibus sed uaccis aut asinis quod arant eo facilius ad aratrum leue adduci possunt ad molas et ad ea siquae sunt quae in fundo conuehuntur in  qua re alii asellis alii uaccis ac mulis utuntur exinde ut pabuli facultas est nam facilius asellus quam uacca alitur sed fructuosior haec in eo agricolae hoc spectandum quo fastigio sit fundus in confragoso enim haec ac difficili ualentiora parandum et potius ea quae per se fructum reddere possint cum idem operis faciant  canes potius cum dignitate et acres paucos habendum quam multos quos consuefacias potius noctu uigilare et interdiu clausos dormire de indomitis quadripedibus ac pecore faciendum si prata sunt in fundo neque pecus habet danda opera ut pabulo uendito alienum pecus in suo fundo pascat ac stabulet  de reliquo instrumento muto in quo sunt corbulae dolia sic alia haec praecipienda quae nasci in fundo ac fieri a domesticis poterunt eorum nequid ematur ut fere sunt quae ex uiminibus et materia rustica fiunt ut corbes fiscinae tribula ualli rastelli sic quae fiunt de cannabi lino iunco palma scirpo ut funes restes tegetes quae e fundo sumi non poterunt ea si empta erunt potius ad utilitatem quam ob speciem sumptu fructum non extenuabunt eo magis si inde empta erunt potissimum ubi ea et bona et proxime et uilissimo emi poterunt cuius instrumenti uaria discrimina ac multitudo agri magnitudine finitur quod plura opus sunt si fines distant late itaque stolo inquit proposita magnitudine fundi de eo genere cato scribit oliueti iugera ccxl qui coleret eum instruere ita oportere ut faceret uasa olearia iuga quinque quae membratim enumerat ut ex aere ahenea urceos nassiternam item alia sic e ligno et ferro ut plostra maiora tria aratra cum uomeribus sex crates stercorarias quattuor item alia  sic de ferramentis quae sint et qua opus multitudinem ut ferreas octo sarcula totidem dimidio minus palas item alia item alteram formulam instrumenti fundi uinarii fecit in qua scribit si sit c iugerum habere oportere uasa torcularia instructa trina dolia cum operculis culleorum octingentorum acinaria uiginti frumentaria uiginti item eius modi alia quae minus multa quidem alii sed tantum numerum culleorum scripsisse puto ne cogeretur quotannis uendere uinum uetera enim quam noua et eadem alio tempore quam alio pluris item sic de ferramentorum uarietate scribit permulta et genere et multitudine qua sint ut falces palas rastros sic alia quorum non nulla genera species habent plures ut falces nam dicuntur ab eodem scriptore uineaticae opus esse xl sirpiculae u siluaticae u arborariae iii rustariae x hic haec at scrofa instrumentum et supellectilem rusticam omnem oportet habere scriptam in urbe et rure dominum uilicum contra ea ruri omnia certo suo quoque loco ad uillam esse posita quae non possunt esse sub claui quam maxime facere ut sint in conspectu oportet eo magis ea quae in rariore sunt usu ut quibus in uindemia utuntur et corbulae et sic alia quae enim res cotidie uidentur minus metuunt furem  suscipit agrasius et quoniam habemus illa duo prima ex diuisione quadripertita de fundo et de instrumento quo coli solet de tertia parte expecto scrofa quoniam fructum inquit arbitror esse fundi eum qui ex eo satus nascitur utilis ad aliquam rem duo consideranda quae et quo quidque loco maxime  expediat serere alia enim loca adposita sunt ad faenum alia ad frumentum alia ad uinum alia ad oleum sic ad pabulum quae pertinent in quo est ocinum farrago uicia medica cytiscum lupinum neque in pingui terra omnia seruntur recte neque in macra nihil rectius enim in tenuiore terra ea quae non multo indigent suco ut cytisum et legumina praeter cicer hoc enim quoque legumen ut cetera quae uelluntur e terra non subsecantur quae quod ita leguntur legumina dicta in pingui rectius quae cibi sunt maioris ut holus triticum siligo linum quaedam etiam serenda non tam propter praesentem fructum quam in annum prospicientem quod ibi subsectam atque relictam terram faciunt meliorem itaque lupinum cum dominus siliculam cepit et non numquam fabalia si ad siliquas non ita peruenit ut fabam legere expediat si ager macrior est pro stercore inarare solent nec minus ea discriminanda in conserendo quae sunt fructuosa propter uoluptatem ut quae pomaria ac floralia appellantur item illa quae ad hominum uictum ac sensum delectationemque non pertinent neque ab agri utilitate sunt diiuncta idoneus locus eligendus ubi facias salictum et harundinetum sic alia quae umidum locum quaerunt contra ubi segetes frumentarias ubi fabam potissimum seras                                  item alia quae arida loca secuntur sic ut umbrosis locis alia seras ut corrudam quod ita petit asparagus aprica ut ibi seras uiolam et hortos facias quod ea sole nutricantur sic alia et alio loco uirgulta serenda ut habeas uimina unde uiendo l quid facias ut sirpeas uallus crates alio loco ut  seras ac colas siluam caeduam alio ubi aucupere sic ubi cannabim linum iuncum spartum unde nectas bubus soleas lineas restis funes quaedam loca eadem alia ad serendum idoneam nam et in recentibus pomariis dissitis seminibus in ordinemque arbusculis positis primis annis antequam radices longius procedere possint alii conserunt hortos alii quid aliud neque cum conualuerunt arbores idem faciunt ne uiolent radices stolo quod ad haec pertinent cato non male quod scribit de sationibus ager crassus et laetus si sit sine arboribus eum agrum frumentarium fieri oportere idem ager si nebulosus sit rapa raphanos milium  panicum in agro crasso et calido oleam conditaneam radium maiorem sallentinam orcitem poseam sergianam colminiam albicerem quam earum in iis locis optimam dicant esse eam maxime serere agrum oliueto conserendo nisi qui in uentum fauonium spectet et soli ostentus sit alium bonum nullum esse qui ager frigidior et macrior sit ibi oleam licinianam seri oportere si in loco crasso aut calido posueris hostum nequam fieri et ei ferendo arborem perire et muscum rubrum molestum esse hostum uocant quod ex uno facto olei reficitur factum dicunt quod uno tempore conficiunt quem alii clx aiunt esse modiorum alii ita minus magnum ut ad cxx descendat exinde ut uasa olearia quot et quanta habeant quibus conficiunt illut quod cato ait circum fundum ulmos et populos unde frons ouibus et bubus sit et materies seri oportere sed hoc neque in omnibus fundis opus est neque in quibus est opus propter frondem maxime  sine detrimento ponuntur a septemtrionali parte quod non officiunt soli ille adicit ab eodem scriptore si locus umectus sit ibi cacumina populorum serenda et harundinetum id prius bipalio uerti ibi oculos harundinis pedes ternos alium ab alio seri    aptam esse utrique eandem fere culturam salicem graecam circum harundinetum seri  oportere uti sit qui uitis alligari possit uinea quo in agro serenda sit sic obseruandum qui locus optimus uino sit et ostentus soli aminneum minusculum et geminum eugeneum heluium minusculum seri oportere qui locus crassior sit aut nebulosus ibi aminneum maius aut murgentinum apicium lucanum seri ceteras uites et de iis miscellas maxime in omne  genus agri conuenire in omni uinea diligenter obseruant ut ridica uitis ad septemtrionem uersus tegatur et si cupressos uiuas pro ridicis quas inserunt alternos ordines inponunt neque eos crescere altius quam ridicas patiuntur neque propter eos ut adserant uites quod inter se haec inimica agrius fundanio uereor inquit ne ante aeditumus ueniat huc quam hic ad quartum actum uindemiam enim expecto bono animo es inquit scrofa  ac fiscinas expedi et urnam et quoniam tempora duorum generum sunt unum annale quod sol circuitu suo finit alterum menstruum quod luna circumiens comprendit prius dicam de sole eius cursus annalis primum fere circiter ternis mensibus ad fructus est diuisus in iiii partis et idem subtilius sesquimensibus  in iix in iiii quod diuiditur in uer et aestatem et autumnum et hiemem uere stationes quae fiunt terram rudem proscindere oportet quae sunt ex ea enata priusquam ex iis quid seminis cadat ut sint exradicata et simul glaebis ab sole percalefactis aptiores facere ad accipiendum imbrem et ad opus faciliores relaxatas neque eam minus binis arandum ter melius aestate fieri messes oportere autumno siccis tempestatibus uindemias ac siluas excoli commodissime tunc praecidi arbores oportere secundum terram radices autem primoribus imbribus ut effodiantur nequid ex iis nasci possit hieme putari arbores dumtaxat his temporibus cum gelu cortices ex imbribus careant et glacie  dies primus est ueris in aquario aestatis in tauro autumni in leone hiemis in scorpione cum unius cuiusque horum iiii signorum dies tertius et uicesimus iiii temporum sit primus et efficiat ut uer dies habeat xci aestas xciu autumnus xci hiems xxcix quae redacta ad dies ciuiles nostros qui nunc sunt primi uerni temporis ex a d uii id febr aestiui ex a d uii id mai autumnalis ex a d iii id sextil hiberni ex a d iu id nou suptilius descriptis temporibus obseruanda quaedam sunt eaque in partes uiii diuiduntur primum a fauonio ad aequinoctium uernum dies xlu hinc ad uergiliarum exortum dies xliu ab hoc ad solstitium dies xliix inde ad caniculae signum dies xxuii dein ad aequinoctium autumnale dies lxuii exin ad uergiliarum occasum dies xxxii ab hoc ad brumam dies luii inde ad fauonium dies xlu  in primo interuallo inter fauonium et aequinoctium uernum haec fieri oportet seminaria omne genus  ut serantur putari    in pratis circum uites ablacuari radices quae in summa terra sunt praecidi prata purgari salicta seri segetes sariri seges dicitur quod aratum satum est aruum quod aratum necdum satum est noualis ubi satum fuit antequam secunda aratione nouatur rursus terram cum primum arant proscindere appellant cum iterum offringere dicunt quod prima aratione glaebae grandes solent excitari cum iteratur offringere uocant tertio cum arant iacto semine boues lirare dicuntur id est cum tabellis additis ad uomerem simul et satum frumentum operiunt in porcis et sulcant fossas quo pluuia aqua delabatur non nulli postea qui segetes non tam latas habent ut in apulia et id genus praediis per sartores occare solent siquae in porcis relictae grandiores sunt glaebae qua aratrum uomere lacunam striam fecit sulcus uocatur quod est inter duos sulcos elata terra dicitur porca quod ea seges frumentum porricit sic quoque exta deis cum dabant porricere dicebant  secundo interuallo inter uernum aequinoctium et uergiliarum exortum haec fieri segetes runcari id est herbam e segetibus expurgari boues terram proscindere salicem caedi prata defendi quae superiore tempore fieri oportuerit et non sunt absoluta antequam gemmas agant ac florescere incipiant fieri quod si quae folia amittere solent ante frondere inceperunt statim ad serendum idonea non sunt oleam seri interputarique oportet  tertio interuallo inter uergiliarum exortum et solstitium haec fieri debent uineas nouellas fodere  aut arare et postea occare id est postea comminuere ne sit glaeba quod ita occidunt occare dictum uites pampinari sed a sciente nam id quam putare maius neque in arbusto sed in uinea fieri pampinare est e sarmento coles qui nati sunt de iis qui plurimum ualent primum ac secundum non numquam etiam tertium relinquere reliquos decerpere ne relictis colibus sarmentum nequeat ministrare sucum ideo in uitiario primitus cum exit uitis tota resicari solet ut firmiore sarmento e terra exeat atque in pariendis colibus uires habeat maiores eiuncidum enim sarmentum propter infirmitatem sterile neque ex se potest eicere uitem quam uocant minorem flagellum maiorem et iam unde uuae nascuntur palmam prior littera una mutata declinata a uenti flatu similiter ac flabellum flagellum posterior quod ea uitis immittitur ad uuas pariendas dicta primo uidetur a pariendo parilema exin mutatis litteris ut in multis dici coepta palma ex altera parte parit capreolum is est coliculus uiteus intortus ut cincinnus hi sunt enim uitis quibus teneat id quo serpit ad locum capiendum a quo capiendo capreolus dictus omne pabulum primum ocinum farraginem uiciam nouissime faenum secari ocinum dictum a graeco uerbo wkews                 quod ualet cito similiter quod ocimum in horto hoc amplius dictum ocinum quod citat aluom bubus et ideo iis datur ut purgentur id est ex fabali segete uiride sectum antequam genat siliquas farrago contra ex segete ubi sata admixta hordeum et uicia et legumina pabuli causa uiride aut quod fart ferro caesa ferrago dicta aut inde quod primum  in farracia segete seri coepta eo equi et iumenta cetera uerno tempore purgantur ac saginantur uicia dicta a uinciendo quod item capreolos habet ut uitis quibus cum susum uersus serpit ad scapum lupini aliumue quem ut haereat id solet uincire si prata inrigua habebis simulac faenum sustuleris inrigare in poma quae insita erunt siccitatibus aquam addi cotidie uesperi a quo quod indigent potu poma l dicta esse possunt  quarto interuallo inter solstitium et caniculam plerique messem faciunt quod frumentum dicunt quindecim diebus esse in uaginis quindecim florere quindecim exarescere cum sit maturum arationes absolui quae eo fructuosiores fiunt quo caldiore terra aratur si proscideris offringi oportet id est iterare ut frangantur glaebae prima enim aratione grandes glaebae ex terra scinduntur serendum uiciam lentem cicerculam eruilam ceteraque quae alii legumina alii ut gallicani quidam legarica appellant utraque dicta a legendo quod ea non secantur sed uellendo leguntur uineas ueteres iterum occare nouellas etiam tertio si sunt etiam tum glaebae  quinto interuallo inter caniculam et aequinoctium autumnale oportet stramenta desecari et aceruos constitui aratra offringi frondem caedi prata inrigua iterum secari  sexto interuallo ab aequinoctio autumnali incipere scribunt oportere serere usque ad diem nonagensimum unum post brumam nisi quae necessaria causa coegerit non serere quod tantum intersit ut  ante brumam sata quae septimo die post brumam sata quadragesimo die uix existant neque ante aequinoctium incipi oportere putant quod si minus idoneae tempestates sint consecutae putescere semina soleant fabam optime seri in uergiliarum occasu uuas autem legere et uindemiam facere inter aequinoctium autumnale et uergiliarum occasum dein uites putare incipere et propagare et serere poma haec aliquot regionibus ubi maturius frigora fiunt asperiora melius uerno tempore  septimo interuallo inter uergiliarum occasum et brumam haec fieri oportere dicunt serere lilium et crocum quae iam egit radicem rosa mea conciditur radicitus in uirgulas palmares et obruitur haec eadem postea transfertur facta uiuiradix uiolaria in fundo facere non est utile ideo quod necesse est terra adruenda puluinos fieri quos inrigationes et pluuiae tempestates abluunt et agrum faciunt macriorem a fauonio usque ad arcturi exortum recte serpillum e seminario transferri quod dictum ab eo quod serpit fossas nouas fodere ueteres tergere uineas arbustumque putare dum in xu diebus ante et post brumam ut pleraque ne facias nec non tum aliquid recte seritur ut ulmi  octauo interuallo inter brumam et fauonium haec fieri oportet de segetibus siqua est aqua deduci sin siccitates sunt et terra teneritudinem habet sarire uineas arbustaque putare cum in agris opus fieri non potest quae sub tecto possunt tunc conficienda antelucano tempore hiberno quae dixi scripta et proposita habere in uilla oportet maxime ut uilicus norit  dies lunares quoque obseruandi qui quodam modo bipertiti quod a noua luna crescit ad plenam  et inde rursus ad nouam lunam decrescit quaad ueniat ad intermenstruum e quo die dicitur luna esse extrema et prima a quo eum diem athenis appellant enhn kai nean triakada alii quaedam facienda in agris potius crescente luna quam senescente quaedam contra quae metas ut frumenta et caeduas siluas ego istaec inquit agrasius no solum in ouibus tondendis sed in meo capillo a patre acceptum seruo ni decrescente luna tondens caluos fiam agrius quem ad modum inquit luna quadripertita et quid ea diuisio ad agros pollet tremelius numquam rure audisti inquit octauo ianam lunam et crescentem et contra senescentem et quae crescente luna fieri oporteret et tamen quaedam melius fieri post octauo ianam lunam quam ante et siquae senescente fieri conueniret melius quanto minus haberet ignis id astrum dixi de quadripertita forma in cultura agri stolo est altera inquit temporum diuisio coniuncta quodam modo cum sole et luna quin sexpertita quod omnis fere fructus quinto denique gradu peruenit ad perfectum ac uidet in uilla dolium ac modium unde sexto prodit ad usum primo praeparandum secundo serendum tertio nutricandum quarto legendum quinto condendum sexto promendum ad alia in praeparando faciendi scrobes aut repastinandum aut sulcandum ut si arbustum aut pomarium facere uelis ad alia arandum aut fodiendum ut si segetes instituas ad quaedam bipalio uertenda terra plus aut minus aliae enim radices angustius diffundunt ut cupressi aliae latius ut platani usque eo ut theo  phrastus scribat athenis in lyceo cum etiam nunc platanus nouella esset radices trium et triginta cubitorum egisse quaedam si bubus et aratro proscinderis et iterandum antequam semen iacias item praeparatio siquae fit in pratis id est ut defendantur a pastione quod fere obseruant a piro florente si inrigua sunt ut tempestiue inrigentur  quae loca in agro stercoranda uidendum et qui et quo genere potissimum facias nam discrimina eius aliquot stercus optimum scribit esse cassius uolucrium praeter palustrium ac nantium de hisce praestare columbinum quod sit calidissimum ac fermentare possit terram id ut semen aspargi oportere in agro non ut de pecore aceruatim poni ego arbitror praestare ex auiariis turdorum ac merularum quod non solum ad agrum utile sed etiam ad cibum ita bubus ac subus ut fiant pingues itaque qui auiaria conducunt si caueto dominus stercus ut in fundo maneat minoris conducunt quam ii quibus id accedit cassius secundum columbinum scribit esse hominis tertio caprinum et ouillum et asininum minime bonum equinum sed in segetes in prata enim uel optimum ut ceterarum ueterinarum quae hordeo pascuntur quod multam facit herbam stercilinum secundum uillam facere oportet ut quam paucissimis operis egeratur in eo si in medio robusta aliqua materia sit depacta negant serpentem nasci  sationis autem gradus secundus hanc habet curam naturam ad quod tempus cuiusque seminis apta sit ad serendum nam refert in agro ad quam partem caeli quisque locus spectet sic ad quod tempus  quaeque res facillime crescat nonne uidemus alia florere uerno tempore alia aestiuo neque eadem autumnali quae hiberno itaque alia seruntur atque inseruntur et metuntur ante aut post quam alia et cum pleraque uere quam autumno inserantur circiter solstitium inseri ficos nec non brumalibus diebus cerasos quare cum semina sint fere quattuor generum quae natura dedit quae transferuntur e terra in terram uiuas radices quae ex arboribus dempta demittuntur in humum quae inseruntur ex arboribus in arbores de singulis rebus uidendum quae quoque tempore locoque facias  primum semen quod est principium genendi id duplex unum quod latet nostrum sensum alterum quod apertum latet si sunt semina in aere ut ait physicos anaxagoras et si aqua quae influit in agrum inferre solet ut scribit theophrastus illud quod apparet ad agricolas id uidendum diligenter quaedam enim ad genendum propterea usque adeo parua ut sint obscura ut cupressi non enim galbuli qui nascuntur id est tamquam pilae paruae corticiae id semen sed in iis intus primigenia semina dedit natura reliqua inuenit experientia coloni num prima quae sine colono priusquam sata nata secunda quae ex iis collecta neque priusquam sata nata prima semina uidere oportet ne uetustate sint exsucta aut ne sint                          admixta aut ne propter similitudinem sint adulterina semen uetus tantum ualet in quibusdam rebus ut naturam commutet nam ex semine brassicae uetere sato nasci aiunt rapa et contra ex raporum brassicam secunda semina uidere oportet ne unde tollas nimium cito aut tarde tollas tempus enim idoneum quod scribit theophrastus uere et autumno et caniculae exortu neque omnibus locis ac generibus idem in  sicco et macro loco et argilloso uernum tempus idoneum quo minus habet umoris in terra bona ac pingui autumno quod uere multus umor quam sationem quidam metiuntur fere diebus xxx tertium genus seminis quod ex arbore per surclos defertur in terram si in humum demittitur in quibusdam cum est uidendum ut eo tempore sit deplantatum quod oportet id fit tum antequam gemmare aut florere quid incipit et quae de arbore transferas ut ea deplantes potius quam defringas quod plantae solum stabilius quo latius aut radices facilius mittit ea celeriter antequam sucus exarescat in terram demittunt dum in oleagineis seminibus arbores uidendum ut sit de tenero ramo ex utraque parte aequabiliter praecisum quas alii clauolas alii taleas appellant ac faciunt circiter pedales quartum genus seminis quod transit ex arbore in aliam uidendum qua ex arbore in quam transferatur et quo tempore et quem ad modum obligetur non enim pirum recipit quercus neque enim si malus pirum hoc secuntur multi qui haruspices audiunt multum a quibus proditum in singulis arboribus quot genera insita sint uno ictu tot fulmina fieri illut quod fulmen concepit si in pirum siluaticam inserueris pirum quamuis bonam non fore tam iucundam quam si in eam quae siluestris non sit in quamcumque arborem inseras si eiusdem generis est dumtaxat ut sit utraque malus ita inserere oportet referentem ad fructum meliore genere ut sit surculus quam est quo ueniat arbor est altera species ex arbore in arborem inserendi nuper animaduersa in arboribus propinquis ex arbore qua uult habere surculum in eam quam inserere uult ramulum tra  ducit et in eius ramo praeciso ac diffisso inplicat eum locum qui contingit ex utraque parte quod intro est falce extenuatum ita ut ex una parti quod caelum uisurum est corticem cum cortice exaequatum habeat eius ramuli quem inseret cacumen ut derectum sit ad caelum curat postero anno cum comprendit unde propagatum est ab altera arbore praecidit  quo tempore quaeque transferas haec in primis uidenda quod quae prius uerno tempore inserebantur nunc etiam solstitiali ut ficus quod densa materia non est et ideo sequitur caldiorem a quo fit ut in locis frigidis ficeta fieri non possint aqua recenti insito inimica tenellum enim cito facit putre itaque qui fit caniculae signo commodissime existimatur ea inseri quae autem natura minus sunt mollia uas aliquod supra alligant unde stillet lente aqua ne prius exarescat surculus quam colescat cuius surculi corticem integrum seruandum et eum sic exacuendum ut non denudes medullam ne extrinsecus imbres noceant aut nimius calor argilla oblinendum ac libro obligandum itaque uitem triduo antequam inserant desecant ut qui in ea nimius est umor defluat antequam inseratur aut in quam inserunt in ea paulo infra quam insitum est incidunt in qua umor aduenticius effluere possit contra in fico et malo punica et siquae etiam horum natura aridiora continuo in aliis translationibus uidendum ut quod transferat in cacumen habeat gemmam ut in ficis de his primis quattuor generibus seminum quae  dam quod tardiora surculis potius utendum ut in ficetis faciunt fici enim semen naturale intus in ea fico quam edimus quae sunt minuta grana e quibus paruis quod enasci coliculi uix queuntomnia enim minuta et arida ad crescendum tarda ea quae laxiora et fecundiora ut femina quam mas et pro portione in uirgultis item itaque ficus malus punica et uitis propter femineam mollitiam ad crescendum prona contra palma et cupressus et olea in crescendo tarda in hoc enim umidiora quam aridioraquare ex terra potius in seminariis surculos de ficeto quam grana de fico expedit obruere praeter si aliter nequeas ut siquando quis trans mare semina mittere aut inde petere uult tum enim resticulam per ficos quas edimus maturas perserunt et eas cum inaruerunt complicant ac quo uolunt mittunt ubi obrutae in seminario pariant sic genera ficorum chiae ac chalcidicae et lydiae et africanae item cetera transmarina in italiam perlata simili de causa oleae semen cum sit nuculeus quod ex eo tardius enascebatur colis quam ex aliis ideo potius in seminariis taleas quas  dixi serimus in primis obserues ne in terram nimium aridam aut uariam sed temperatam semen demittas in iugerum unum si est natura temperata terra scribunt opus esse medicae sesquimodium id seritur ita ut semen iaciatur quem ad modum l cum pabulum  et frumentum seritur cytisum seritur in terra bene subacta tamquam semen brassicae inde differtur et in sesquipedem ponitur aut etiam de cytiso duriore uirgulae deplantantur et ita pangitur in serendo  seruntur fabae modii iiii in iugero tritici u hordei ui farris x sed non nullis locis paulo amplius aut minus si enim locus crassus plus si macer minus quare obseruabis quantum in ea regione consuetudo erit  serendi ut tantum facias quod tantum ualet regio ac genus terrae ut ex eodem semine aliubi cum decimo redeat aliubi cum quinto decimo ut in etruria locis aliquot in italia in subaritano dicunt etiam cum centesimo redire solitum in syria ad gadara et in africa ad byzacium item ex modio nasci centum illut quoque multum interest in rudi terra an in ea seras quae quotannis obsita sit quae uocatur restibilis an in ueruacto quae interdum requierit cui agrius in olynthia quotannis restibilia esse dicunt sed ita ut tertio quoque anno uberiores ferant fructos licinius agrum alternis annis relinqui oportet paulo aut leuioribus sationibus id est quae minus sugunt terram dicetur inquit agrius de tertio gradu de nutricationibus atque alimoniis eorum ille quae nata sunt inquit in fundo alescunt adulta concipiunt praegnatia l cum sunt matura pariunt poma aut spicam sic alia a quo profectum redit semen itaque si florem acerbumue pirum aliudue quid decerpseris in eodem loco eodem anno nihil renascitur quod praegnationis idem bis habere non potest ut enim mulieres habent ad partum dies certos sic arbores ac fruges  primum plerumque e terra exit hordeum diebus uii nec multo post triticum legumina fere quadriduo aut quinque diebus praeterquam faba ea enim serius aliquanto prodit seges ostendit item milium et sesima et cetera similiter aequis fere diebus praeterquam siquid regio aut tempestas uitii attulit quo minus ita fiat quae in seminario nata si loca erunt frigi  diora quae molli natura sunt per brumalia tempora tegere oportet fronde aut stramentis si erunt imbres secuti uidendum necubi aqua consistat uenenum enim gelum radicibus tenellis sub terra et supra uirgulta non eodem tempore aeque crescunt nam radices autumno aut hieme magis sub terra quam supra alescunt quod tectae terrae tepore propagantur supra terram aere frigidiore cinguntur itaque ita esse docent siluestria ad quae sator non accessit nam prius radices quam ex iis quod solent nasci crescunt neque radices longius procedunt nisi quo tempore uenit solis duplex causa radicium quod et materiem aliam quam aliam longius proicit natura et quod alia terra  alia facilius uiam dat propter cuius modi res admiranda discrimina sunt naturae aliquot ex quibusdam foliis propter eorum uersuram quod sit anni tempus ut dici possit ut olea et populus alba et salix horum enim folia cum conuerterunt se solstitium dicitur fuisse nec minus admirandum quod fit in floribus quos uocant heliotropia ab eo quod ad solis ortum          mane spectant et eius iter ita secuntur ad occasum ut ad eum semper spectent  in seminario quae surculis consita et eorum molliora erunt natura cacumina ut olea ac ficus ea summa integenda binis tabellis dextra et sinistra deligata herbaeque eligendae eae dum tenerae sunt uellendae prius enim aridae factae rixantur ac celerius rumpuntur quam secuntur contra herbam in pratis ad spem faenisiciae nata non modo non euellenda in nutricatu sed etiam non calcanda quo et pecus ab prato ablegandum et omne iumentum etiam hominem  solum enim hominis exitium herbae et semitae funda mentum in segetibus autem frumentum quo culmus extulit spicam ea quae multilata non est in hordeo et tritico tria habet continentia granum glumam aristam et etiam primitus spica cum oritur uaginam granum dictum quod est intimum soldum glumam qui est folliculus eius arista quae ut acus tenuis longa eminet e gluma proinde ut grani apex sit gluma et arista arista et granum omnibus fere notum gluma paucis itaque id apud ennium solum scriptum scio esse in euhemeri libris uersis uidetur uocabulum etymum habere a glubendo quod eo folliculo deglubitur granum itaque eodem uocabulo appellant fici eius quam edimus folliculum arista dicta quod arescit prima granum a gerendo id enim ut gerat spica seritur frumentum non ut glumam aut aristam gerat ut uitis seritur non ut pampinum ferat sed ut uuam spicam autem quam rustici ut acceperunt antiquitus uocant specam a spe uidetur nominata eam enim quod sperant fore serunt spica mutila dicitur quae non habet aristam ea enim quasi cornua sunt spicarum quae primitus cum oriuntur neque plane apparent qua sub latent herba ea uocatur uagina ut in qua latet conditum gladium illut autem summa in spica iam matura quod est minus quam granum uocatur frit quod in infima spica ad culmum stramenti summum item minus quam granum est appellatur urru  cum conticuisset nec interrogaretur de nutricatu credens nihil desiderari dicam inquit de fructi  bus maturis capiendis primum de pratis summissis herba cum crescere desiit et aestu arescit subsecari falcibus debet et quaad perarescat furcillis uersari cum peraruit de his manipulos fieri ac uehi ad uillam tum de pratis stipulam rastellis eradi atque addere faenisiciae cumulum quo facto sicilienda prata id est falcibus consectanda quae faenisices praeterierunt ac quasi herba tuberosum reliquerunt campum a qua sectione arbitror dictum sicilire pratum  messis proprio nomine dicitur in iis quae metimur maxime in frumento et ab eo esse uocabulo declinata frumenti tria genera sunt messionis unum ut in umbria ubi falce secundum terram succidunt stramentum et manipulum ut quemque subsicuerunt ponunt in terra ubi eos fecerunt multos iterum eos percensent ac de singulis secant inter spicas et stramentum spicas coiciunt in corbem atque in aream mittunt stramenta relincunt in segete unde tollantur in aceruum altero modo metunt ut in piceno ubi ligneum habent incuruum bacillum in quo sit extremo serrula ferrea haec cum comprendit fascem spicarum desecat et stramenta stantia in segeti relinquit ut postea subsecentur tertio modo metitur ut sub urbe roma et locis plerisque ut stramentum medium subsicent quod manu sinistra summum prendunt a quo medio messem dictam puto infra manum stramentum quod cum terra haeret postea subsecatur contra quod cum spica stramentum haeret corbibus in aream defertur ibi discedit in aperto loco palam a quo potest nominata esse palea alii stramentum ab stando ut stramen dictum putant alii ab stratu quod id substernatur pecori cum est matura seges  metendum cum in ea in iugerum fere una opera propemodum in facili agro satis esse dicatur messas spicas corbibus in aream deferre debent  aream esse oportet in agro sublimiori loco quam perflare possit uentus hanc esse modicam pro magnitudine segetis potissimum rutundam et mediam paulo extumidam ut si pluerit non consistat aqua et quam breuissimo itinere extra aream defluere possit omne porro breuissimum in rutundo e medio ad extremum solida terra pauita maxime si est argilla ne aestu peminosa si sit in rimis eius grana oblitescant et recipiant aquam et ostia aperiant muribus ac formicis itaque amurca solent perfundere ea enim herbarum de amurca et formicarum et talparum uenenum quidam aream ut habeant soldam muniunt lapide aut etiam faciunt pauimentum non nulli etiam tegunt areas ut in bagiennis quod ibi saepe id temporis anni oriuntur nimbi ubi ea retecta et loca calda prope aream faciundum umbracula quo suc cedant homines in aestu tempore meridiano quae seges grandissima atque optima fuerit seorsum in aream secerni oportet spicas ut semen optimum habeat e spicis in area excuti grana quod fit apud alios iumentis iunctis ac tribulo id fit e tabula lapidibus aut ferro asperata quae cum imposito auriga aut pondere grandi trahitur iumentis iunctis aut discutit e spica grana aut ex axibus dentatis cum orbiculis quod uocant plostellum poenicum in eo quis sedeat atque agitet quae trahant iumenta aut in hispania citeriore et aliis locis faciunt apud alios exteritur grege iumentorum inacto et ibi agitato perticis quod ungulis e spica exteruntur grana iis tritis oportet  e terra subiectari uallis aut uentilabris cum uentus spirat lenis ita fit ut quod leuissimum est in eo atque appellatur acus ac palea euannatur foras extra aream ac frumentum quod est ponderosum purum  ueniat ad corbem messi facta spicilegium uenire oportet aut domi legere stipulam aut si sunt spicae rarae et operae carae compasci summa enim spectanda ne in ea re sumptus fructum superet  in uinetis uua cum erit matura uindemiam ita fieri oportet ut uideas a quo genere uuarum et a quo loco uineti incipias legere nam et praecox et miscella quam uocant nigram multo ante coquitur quo prior legenda et quae pars arbusti ac uineae magis aprica prius debet descendere de uite in uindemia diligentis uua non solum legitur sed etiam eligitur legitur ad bibendum eligitur ad edendum itaque lecta defertur in forum uiniarium unde in dolium inane ueniat electa in secretam corbulam unde in ollulas addatur et in dolia plena uinaciorum contrudatur alia quae in piscinam in amphoram picatam descendat alia quae in aream in carnarium escendat quae calcatae uuae erunt earum scopi cum folliculis subiciendi sub prelum ut siquid reliqui habeant musti exprimatur in eundem lacum cum desiit sub prelo fluere quidam circumcidunt extrema et rursus premunt et rursus cum expressum circumcisicium appellant ac seorsum quod expressum est seruant quod resipit ferrum expressi acinorum folliculi in dolia coniciuntur eoque aqua additur ea uocatur lora quod lota acina ac pro uino operariis datur hieme   de oliueto oleam quam manu tangere possis e terra ac scalis legere oportet potius quam quatere quod ea quae uapulauit macescit nec dat tantum olei quae manu stricta melior ea quae digitis nudis laudabilior l quam illa quae cum digitabulis durities enim eorum quod non solum stringit bacam sed etiam ramos glubit ac relinquit ad gelicidium retectos quae manu tangi non poterunt ita quati debent ut harundine potius quam pertica feriantur grauior enim plaga medicum quaerit qui quatiet ne aduersam caedat saepe enim ita percussa olea secum defert de ramulo plantam quo facto fructum amittunt posteri anni nec haec non minima causa quod oliueta dicant alternis annis non ferre fructus aut non aeque magnos olea ut uua per idem biluium redit in uillam alia ad cibum l edatur alia ut eliquescat ac non solum corpus intus unguat sed etiam extrinsecus itaque dominum et balneas et gyminasium sequitur haec de qua fit oleum congeri solet aceruatim in dies singulos in tabulata ut ibi mediocriter fracescat                    ac primus quisque aceruos demittatur per serias ac uasa olearia ad trapetas quae res molae oleariae ex duro et aspero lapide olea lecta si nimium diu fuit in aceruis caldore fracescit et oleum foetidum fit itaque si nequeas mature conficere in aceruis iactando uentilare oportet ex olea fructus duplex oleum quod omnibus notum et amurca cuius utilitatem quod ignorant plerique licet uidere e torculis oleariis fluere in agros ac non solum denigrare terram sed multitudine facere sterilem cum is umor modicus cum ad multas res tum ad agri culturam pertineat uehementer quod circum arborum radices infundi solet maxime ad oleam et ubicumque in agro herba nocet   agrius iamdudum inquit in uilla sedens exspecto cum claui te stolo dum fructus in uillam referas ille em quin adsum uenio inquit ad limen fores aperi primum faenisiciae conduntur melius sub tecto quam in aceruis quod ita fit iucundius pabulum ex eo intellegitur quod pecus utroque posito  libentius est et triticum condi oportet in granaria sublimia quae perflentur uento ab exortu ac septemtrionum regione ad quae nulla aura humida ex propinquis locis adspiret parietes et solum opere tectorio marmorato loricandi si minus ex argilla mixta acere e frumento et amurca quod murem et uermem non patitur esse et grana facit solidiora ac firmiora quidam ipsum triticum conspargunt cum addant in circiter mille modium quadrantal amurcae item alius aliut adfriat aut aspargit ut chalcidicam aut caricam cretam aut absenthium item huius generis alia quidam granaria habent sub terris speluncas quas uocant sirus ut in cappadocia ac thrachia alii ut in agro carthaginiensi et oscensi ut in hispania citeriore puteos horum solum paleis substernunt et curant ne umor aut aer tangere possit nisi cum promitur ad usum quo enim spiritus non peruenit ibi non oritur curculio sic conditum triticum manet uel annos l milium uero plus annos c supra terram granaria in agro quidam sublimia faciunt ut in hispania citeriore et in apulia quidam quae non solum a lateribus per fenestras sed  etiam subtus a solo uentus refrigerare possit faba et legumina in oleariis uasis oblita cinere perdiu incolumia seruantur cato ait uuam aminneam minusculam et maiorem  et apiciam in ollis commodissime condi eadem in sapa et musto recte quas suspendas opportunissimas  esse duracinas et aminneas scantianas de pomis conditiua mala struthea cotonea scantiana scaudiana orbiculata et quae antea mustea uocabant nunc melimela appellant haec omnia in loco arido et frigido supra paleas posita seruari recte putant et ideo oporothecas qui faciunt ad aquilonem ut fenestras habeant atque ut eae perflentur curant neque tamen sine foriculis ne cum humorem amiserint pertinaci uento uieta fiant ideoque in iis camaras marmorato et parietes pauimentaque l laudabiliter faciunt quo frigidius sit in quo etiam quidam triclinium sternere solent cenandi causa etenim in quibus luxuria concesserit ut in pinacothece faciant quod spectaculum datur ab arte cur non quod natura datum utantur in uenustate disposita pomorum praesertim cum id non sit faciendum quod quidam fecerunt ut romae coempta poma rus intulerint in oporothecen instruendam conuiuii causa in oporotheca mala manere putant satis commode alii in tabulis in opere marmorato alii substrata palea uel etiam floccis mala punica demissis suis surculis in dolio harenae mala cotonea struthea in pensilibus iunctis contra in sapa condita manere pira aniciana sementiua sorba quidam dissecta et in sole macerata ut pira et sorba per se ubicumque sint posita in arido facile durare seruare rapa consecta in sinape nuces iugulandis in harena punica mala et in harena iam decerpta ac matura et etiam immatura cum haereant in sua uirga et demiseris in ollam sine fundo eaque si coieceris in terram et obleris  circum ramum ne extrinsecus spiritus adflet ea non modo integra exsimi sed etiam maiora quam in arbore umquam pependerint  de oliuitate oleas esui optime condi scribit cato orcites et puseas uel uirides in muria uel in lentisco contusas orcites nigras aridas sale si sint confricatae dies quinque et tum sale excusso biduum si in sole positae fuerint manere idoneas solere easdem  sine sale in defrutum condire recte amurcam periti agricolae tam in doleis condunt quam oleum aut uinum eius conditio cum expressa effluxit quod statim de ea decoquuntur duae partes et refrigeratum conditur in uasa sunt item aliae conditiones ut ea in qua adicitur l mustum  quod nemo fructus condit nisi ut promat de eo quoque uel sexto gradu animaduertenda pauca promunt condita aut propterea quod sunt tuenda aut quod utenda aut quod uendunda ea quod dissimilia sunt inter se aliut alio tempore tuendum et utendum  tuendi causa promendum id frumentum quod curculiones exesse incipiunt id enim cum promptum est in sole ponere oportet aquae catinos quod eo conueniunt ut ipsi se necent curculiones sub terra qui habent frumentum in iis quos uocant sirus quod cum periculo introitur recenti apertione ita ut quibusdam sit interclusa anima aliquanto post promere quam aperueris oportet far quod in spicis condideris per messem et ad usus cibatus expedire uelis promendum hieme ut in pistrino pisetur ac torreatur  amurca cum ex olea expressa qui est humor  aquatilis ac retrimentum et conditum in uas fictile id quidam sic solent tueri diebus xu in eo quod est leuissimum ac summum deflatum ut traiciant in alia uasa et hoc isdem interuallis duodeciens sex mensibus proximis item faciant cum id nouissime potissimum traiciant cum senescit luna tum decocunt in ahenis leni igni ad duas partes quaad redegerunt tum denique ad usum recte promitur  quod mustum conditur in dolium ut habeamus uinum non promendum dum feruet neque etiam cum processit ita ut sit uinum factum si uetus bibere uelis quod non fit antequam accesserit annus anniculum prodit si est uero ex eo genere uuae quod mature coacescant ante uindemiam consumi aut uenire oportet genera sunt uini in quo falerna quae quanto pluris annos condita habuerunt tanto cum prompta sunt fructuosiora  oleas albas quas condideris nouas sic celeriter promas nisi condideris propter amaritudinem respuit palatum item nigras nisi prius eas sale maceraris ut libenter in os recipiantur  nucem iuglandem et palmulam et ficum sabinam quanto citius promas iucundiore utare quod uetustate ficus fit pallidior palmula cariosior nux aridior  pensilia aut uuae mala et sorba ipsa ostendunt quando ad usum oporteat promi quod colore mutato et contractu acinorum si non dempseris ad edendum ad abiciendum descensurum se minitantur sorbum maturum mite conditum citius promi oportet acer  bum enim suspensum lentius est quod prius domi maturitatem adsequi uult quam nequit in arbore quam mitescat  messum far promendum hieme in pistrino ad torrendum quod ad cibatum expeditum esse uelis quod ad sationem tum promendum cum segetes maturae sunt ad accipiendum item quae pertinent ad sationem suo quoque tempore promenda quae uendenda uidendum quae quoque tempore oporteat promi alia enim quae manere non possunt antequam se commutent ut celeriter promas ac uendas alia quae seruari possunt ut tum uendas cum caritas est saepe enim diutius seruata non modo usuram adiciunt sed etiam fructum duplicant si tempore promas cum haec diceret uenit libertus aeditumi ad nos flens et rogat ut ignoscamus quod simus retenti et ut ei in funus postridie prodeamus omnes consurgimus ac simul exclamamus quid in funus quod funus quid est factum ille flens narrat ab nescio quo percussum cultello concidisse quem qui esset animaduertere in turba non potuisse sed tantum modo exaudisse uocem perperam fecisse ipse cum patro                                  num domum sustulisset et pueros dimisisset ut medicum requirerent ac mature adducerent quod potius illut administrasset quam ad nos uenisset aecum esse sibi ignosci nec si eum seruare non potuisset quin non multo post animam efflaret tamen putaret se fecisse recte l non moleste ferentes descendimus de aede et de casu humano magis querentes quam admirantes id romae factum discedimus omnes  rerum rusticarum de re pecuaria liber secundus uiri magni nostri maiores non sine causa praeponebant rusticos romanos urbanis ut ruri enim qui in uilla uiuunt ignauiores quam qui in agro uersantur in aliquo opere faciendo sic qui in oppido sederent quam qui rura colerent desidiosiores putabant itaque annum ita diuiserunt ut nonis modo diebus urbanas res usurparent reliquis septem ut rura colerent quod dum seruauerunt institutum utrumque sunt consecuti ut et cultura agros fecundissimos haberent et ipsi ualetudine firmiores essent ac ne graecorum urbana desiderarent gymnasia quae nunc uix satis singula sunt nec putant se habere uillam si non multis uocabulis retineant graecis quom uocent particulatim loca procoetona palaestram apodyterion peristylon ornithona peripteron oporothecen igitur quod nunc intra murum fere patres familiae correpserunt relictis falce et aratro et manus mouere maluerunt in theatro ac circo quam in segetibus ac uinetis ac frumentum locamus qui nobis aduehat qui saturi fiamus ex africa et sardinia et nauibus uindemiam condimus ex insula coa et chia itaque in qua terra culturam agri docuerunt pastores pro  geniem suam qui condiderunt urbem ibi contra progenies eorum propter auaritiam contra leges ex segetibus fecit prata ignorantes non idem esse agri culturam et pastionem alius enim opilio et arator nec si possunt in agro pasci armenta armentarius non aliut ac bubulcus armentum enim id quod in agro natum non creat sed tollit dentibus contra bos domitus causa fit ut commodius nascatur frumentum in segete et pabulum in nouali alia inquam ratio ac scientia coloni alia pastoris coloni ea quae agri cultura factum ut nascerentur e terra contra pastoris ea quae nata ex pecore quarum quoniam societas inter se magna propterea quod pabulum in fundo conpascere quam uendere plerumque magis expedit domino fundi et stercoratio ad fructus terrestres aptissima et maxume ad id pecus adpositum qui habet praedium habere utramque debet disciplinam et agri culturae et pecoris pascendi et etiam uillaticae pastionis ex ea enim quoque fructus tolli possunt non mediocres ex ornithonibus ac leporariis et piscinis e quis quoniam de agri cultura librum fundaniae uxori propter eius fundum feci tibi niger turrani noster qui uehementer delectaris pecore propterea quod te empturientem in campos macros ad mercatum adducunt crebro pedes quo facilius sumptibus multa poscentibus ministres quod eo facilius faciam quod et ipse pecuarias habui grandes in apulia ouiarias et in reatino equarias qua de re pecuaria breuiter ac summatim percurram ex sermonibus nostris collatis cum iis qui pecuarias habuerunt in epiro magnas tum cum piratico bello inter delum et siciliam graeciae classibus praeessem incipiam hinc hic intermisimus  cum menates discessisset cossinius mihi nos te non dimittemus inquit antequam illa tria explicaris quae coeperas nuper dicere cum sumus interpellati quae tria inquit murrius an ea quae mihi here dixisti de pastoricia re ista inquit ille quae coeperat hic disserere quae esset origo quae dignitas quae ars cum poetam sesum uisere uenissemus ni medici aduentus nos inpedisset ego uero inquam dicam dumtaxat quod est historicon de duabus rebus primis quae accepi de origine et dignitate de tertia parte ubi est de arte scrofa suscipiet ut semigraecis pastoribus dicam graece os per mou pollon ameinwn nam is magister c lucili hirri generi tui cuius nobiles pecuariae in bruttiis habentur sed haec ita a nobis accipietis inquit scrofa ut uos qui estis epirotici pecuariae athletae remuneremini nos ac quae scitis proferatis in medium nemo enim omnia potest scire cum accepissem condicionem et meae partes essent primae non quo non ego pecuarias in italiam habeam sed non omnes qui habent citharam sunt citharoedi igitur inquam et homines et pecudes cum semper fuisse sit necesse naturasiue enim aliquod fuit principium generandi animalium ut putauit thales milesius et zeno citieus siue contra principium horum extitit nullum ut credidit pythagoras samius  et aristoteles stageritesnecesse est humanae uitae a summa memoria gradatim descendisse ad hanc aetatem ut scribit dicaearchus et summum gradum fuisse naturalem cum uiuerent homines ex his rebus quae inuiolata ultro ferret terra ex hac uita in secundam descendisse pastoriciam e feris atque agrestibus ut arboribus ac uirgultis ac decarpendo glandem arbustum mora poma colligerent ad usum sic ex animalibus cum propter eandem utilitatem quae possent siluestria deprenderent ac concluderent et mansuescerent in quis primum non sine causa putant oues assumptas et propter utilitatem et propter placiditatem maxime enim hae natura quietae et aptissimae ad uitam hominum ad cibum enim lacte et caseum adhibitum ad corpus uestitum et pelles adtulerunt tertio denique gradu a uita pastorali ad agri culturam descenderunt in qua ex duobus gradibus superioribus retinuerunt multa et quo descenderant ibi processerunt longe dum ad nos perueniret etiam nunc in locis multis genera pecudum ferarum sunt aliquot ab ouibus ut in phrygia ubi greges uidentur conplures in samothrace caprarum quas latine rotas appellant sunt enim in italia circum fiscellum et tetricam montes multae de subus nemini ignotum nisi qui apros non putat sues uocari boues perferi etiam nunc sunt multi in dardanica et maedica et thracia asini feri in phrygia et lycaonia equi feri in hispaniae citeriore regionibus aliquot origo quam dixi dignitas quam dixicam de antiquis inlustrissimus quisque pastor erat ut ostendit et graeca et latina lingua et ueteres poetae qui alios  uocant polyarnas alios polymelos alios polybutas qui ipsas pecudes propter caritatem aureas habuisse pelles tradiderunt ut argis atreus quam sibi thyesten subduxe queritur ut in colchide ad aeetam ad cuius arietis pellem profecti regio genere dicuntur argonautae ut in libya ad hesperidas unde aurea mala id est secundum antiquam consuetudinem capras et oues quas hercules ex africa in graeciam exportauit ea enim a sua uoce graeci appellarunt mela nec multo secus nostri ab eadem uoce sed ab alia littera uox earum non me sed be sonare uidetur oues baelare uocem efferentes e quo post balare dicunt extrita littera ut in multis quod si apud antiquos non magnae dignitatis pecus esset in caelo describendo astrologi non appellassent eorum uocabulis signa quae non modo non dubitarunt ponere sed etiam ab iis principibus duodecim signa multi numerant ab ariete et tauro cum ea praeponerent apollini et herculi ii enim dei ea secuntur sed appellantur gemini nec satis putarunt de duodecim signis sextam partem obtinere pecudum nomina nisi adiecissent ut quartam tenerent capricornum praeterea a pecuariis addiderunt capram haedos canes an non etiam item in mari terraque ab his regionibus notae a pecore in mari quod nominauerunt a capris aegaeum pelagus ad syriam montem taurum in sabinis cantherium montem bosporum unum thracium alterum cimmerium nonne in terris multa ut oppidum in graecia hippion argos denique non italia a uitulis ut scribit piso romanorum uero populum a pastoribus esse ortum quis non dicit quis faustulum  nescit pastorem fuisse nutricium qui romulum et remum educauit non ipsos quoque fuisse pastores                                                        obtinebit quod parilibus potissimum condidere urbem non idem quod multa etiam nunc ex uetere instituto bubus et ouibus dicitur et quod aes antiquissimum quod est flatum pecore est notatum et quod urbis cum condita est tauro et uacca quae essent muri et portae definitum et quod populus romanus cum lustraretur suouitaurilibus circumaguntur uerres aries taurus et quod nomina multa habemus ab utroque pecore a maiore et a minorea minore porcius ouinius caprilius sic a maiore equitius taurius asiniuset idem cognomina adsignificare quod dicuntur ut annii caprae statili tauri pomponi uituli sic a pecudibus alia multa relicum est de scientia pastorali de qua est dicendum quod scrofa noster cui haec aetas defert rerum rusticarum omnium palmam quo melius potest dicet cum conuertissent in eum ora omnes scrofa igitur inquit est scientia pecoris parandi ac pascendi ut fructus quam possint maximi capiantur ex eo a quibus ipsa pecunia nominata est nam omnis pecuniae pecus fundamentum ea partes habet nouem discretas ter ternas ut sit una de minoribus pecudibus cuius genera tria oues capra sus altera de pecore maiore in quo sunt item ad tres species natura discreti boues asini equi tertia pars est in pecuaria quae non parantur ut ex iis capiatur fructus sed propter eam aut ex ea sunt muli canes pastores harum una quaeque in se generalis partis habet  minimum nouenas quarum in pecore parando necessariae quattuor alterae in pascendo totidem praeterea communis una ita fiunt omnium partes minimum octoginta et una et quidem necessariae nec paruae primum ut bonum pares pecus unum scire oportet qua aetate quamque pecudem parare habereque expediat itaque in bubulo pecore minoris emitur anniculam et supra decem annorum quod a bima aut trima fructum ferre incipit neque longius post decimum annum procedit nam prima aetas omnis pecoris et extrema sterilis e quattuor primis altera pars est cognitio formae unius cuiusque pecudis qualis sit magni enim interest cuius modi quaeque sit ad fructum ita potius bouem emunt cornibus nigrantibus quam albis capram amplam quam paruam sues procero corpore capitibus ut sint paruis tertia pars est quo sit seminio quaerendum hoc nomine enim asini arcadici in graecia nobilitati in italia reatini usque eo ut mea memoria asinus uenierit sestertiis milibus sexaginta et unae quadrigae romae constiterint quadringentis milibus quarta pars est de iure in parando quem ad modum quamque pecudem emi oporteat ciuili iure quod enim alterius fuit id ut fiat meum necesse est aliquid intercedere neque in omnibus satis est stipulatio aut solutio nummorum ad mutationem domini in emptionem alias stipulandum sanum esse alias e sano pecore alias neutrum alterae partes quattuor sunt cum iam emeris obseruandae de pastione de fetura de nutricatu de sanitate pascendi primus locus qui est eius ratio triplex in qua regione quamque potissimum  pascas et quando et qui ut capras in montuosis potius locis quam fructicibus quam in herbidis campis equas contra neque eadem loca aestiua et hiberna idonea omnibus ad pascendum itaque greges ouium longe abiguntur ex apulia in samnium aestiuatum atque ad publicanum profitentur ne si inscriptum pecus pauerint lege censoria committant muli e rosea campestri aestate exiguntur in burbures altos montes qui potissimum quaeque pecudum pascatur habenda ratio nec solum quod faeno fit satura equa aut bos cum sues hoc uitent et quaerant glandem sed quod hordeum et faba interdum sit quibusdam obiciendum et dandum bubus lupinum et lactariis medica et cytisum praeterea quod ante admissuram diebus triginta arietibus ac tauris datur plus cibi ut uires habeant feminis bubus demitur quod macescentes melius concipere dicuntur secunda pars est de fetura nunc appello feturam a conceptu ad partum hi enim praegnationis primi et extremi fines quare primum uidendum de admissione quo quaeque tempore ut ineant facere oporteat nam ut suillo pecori a fauonio ad aequinoctium uernum putant aptum sic ouillo ab arcturi occasu usque ad aquilae occasum praeterea habenda ratio quanto antequam incipiat admissura fieri mares a feminis secretos habeant quod fere in omnibus binis mensibus ante faciunt et armentarii et opiliones altera pars est in fetura quae sint obseruanda quod alia alio tempore parere solet equa enim uentrem fert duodecim menses uacca decem ouis et capra quinos sus quattuor in fetura res incredibilis est in hispania sed est uera quod in lusitania ad oceanum in ea regione ubi est oppidum  olisippo monte tagro quaedam e uento concipiunt certo tempore equae ut hic gallinae quoque solent quarum oua hypenemia appellant sed ex his equis qui nati pulli non plus triennium uiuunt quae nata sunt matura et corda ut pure et molliter stent uidendum et ne obterantur dicuntur agni cordi qui post tempus nascuntur ac remanserunt in uoluis intimis    uocant chorion a quo cordi appellati tertia res est in nutricatu quae obseruari oporteat in quo quot diebus matris sugant mammam et id quo tempore et ubi et si parum habet lactis mater ut subiciat sub alterius mammam qui appellantur subgrumi id est sub mamma antiquo enim uocabulo mamma rumis ut opinor fere ad quattuor menses a mamma non diiunguntur agni haedi tres porci duo e quis qui iam puri sunt ad sacrificium ut immolentur olim appellati sacres quos appellat plautus cum ait quanti sunt porci sacres sic boues altiles ad sacrificia publica saginati dicuntur optimi quarta pars est de sanitate res multiplex ac necessaria quod morbosum pecus est uitiosum et quoniam non ualet saepe magna adficiuntur calamitate cuius scientiae genera duo ut in hominem unum ad quae adhibendi medici alterum quae ipse etiam pastor diligens mederi possit eius partes sunt tres nam animaduertendum quae cuiusque morbi sit causa quaeque signa earum causarum sint et quae quemque morbum curatio curandi sequi debeat fere morborum causae erunt quod laborant propter aestus aut propter frigora nec non etiam  propter nimium laborem aut contrariam nullam exercitationem aut si cum exercueris statim sine interuallo cibum aut potionem dederis signa autem sunt ut eorum qui si e labore febrem habent adapertum os umido spiritu crebro et corpore calido curatio autem cum hic est morbus haec perfunditur aqua et perunguitur oleo et uino tepefacto et item cibo sustinetur et inicitur aliquid ne frigus laedat sitienti aqua tepida datur si hoc genus rebus non proficitur demittitur sanguis maxime e capite item ad alios morbos aliae causae et alia signa in omni pecore quae scripta habere oportet magistrum pecoris relinquitur nonum quod dixi de numero utriusque partis commune nam et qui parat pecus necesse est constituat numerum quot greges et quantos sit pasturus ne aut saltus desint aut supersint et ideo fructus dispereant praeterea scire oportet in grege quot feminas habeat quae parere possint quot arietes quot utriusque generis suboles quot reiculae sint alienandae in alimoniis si sunt plures nati ut quidam faciunt sequendum ut quosdam subducas quae res facere solet ut reliqui melius crescant uide inquit atticus ne te fallat et nouenae istae partes non exeant extra pecoris minoris ac maioris nomen quo pacto enim ferunt in mulis et pastoribus nouenae partes ubi nec admissurae nec feturae obseruantur in canibus enim uideo posse dici sed do etiam in hominibus posse nouenarium retineri numerum quod in hibernis habent in uillis mulieres quidam etiam in aestiuis et id pertinere putant quo facilius ad greges pastores retineant et puerperio familiam faciunt maiorem et rem pecuariam fructuo  siorem sic inquam numerus non est ut sit ad amussim ut non est cum dicimus mille naues isse ad troiam centumuirale esse iudicium romae quare        deme si uis duas res de mulis admissuram et parturam uaccius parturam inquit proinde ut non aliquotiens dicatur romae peperisse mulam cui ego ut succinerem subicio magonem et dionysium scribere mula et equa cum conceperint duodecimo mense parere quare non si hic in italia cum peperit mula sit portentum adsentiri omnes terras neque enim hirundines et ciconiae quae in italia pariunt in omnibus terris pariunt non scitis palmulas careotas syrias parere in iudaea in italia non posse sed scrofa si exigere mauis sine mulorum fetura et nutricatu numerum octoginta et unum est qui expleas duplicem istam lacunam quod extraordinariae fructum species duae accedunt magnae quarum una est tonsura quod oues ac capras detondunt aut uellunt altera quae latius patet de lacte et caseo quam scriptores graeci separatim turopoiian appellauerunt ac scripserunt de ea re permulta  sed quoniam nos nostrum pensum absoluimus ac limitata est pecuaria quaestio nunc rursus uos reddite nobis o epirotae de una quaque re ut uideamus quid pastores a pergamide maledoue potis sint atticus qui tunc titus pomponius nunc quintus caecilius cognomine eodem ego opinor inquit incipiam primus quoniam in me uidere coniecisse oculos et dicam de primigenia pecuaria e feris enim pecudibus primum dicis oues conprehensas ab hominibus ac mansuefactas has primum oportet bonas emere quae ita ab aetate  si neque uetulae sunt neque merae agnae quod alterae iam nondum alterae iam non possunt dare fructum sed ea melior aetas quam sequitur spes quam ea quam mors de forma ouem esse oportet corpore amplo quae lana multa sit et molli uillis altis et densis toto corpore maxime circum ceruicem et collum uentrem quoque ut habeat pilosum itaque quae id non habent maiores nostri apicas appellabant ac reiciebant esse oportet cruribus humilibus caudis obseruate ut sint in italia prolixis in syria breuibus in primis uidendum ut boni seminis pecus habeas id fere ex duabus rebus potest animaduerti ex forma et progenie ex forma si arietes sint fronte lana uestiti bene tortis cornibus pronis ad rostrum rauis oculis lana opertis auribus ampli pectore et scapulis et clunibus latis cauda lata et longa animaduertendum quoque lingua ne nigra aut uaria sit quod fere qui eam habent nigros aut uarios procreant agnos ex progenie autem animaduertitur si agnos procreant formosos in emptionibus iure utimur eo quo lex praescripsit in ea enim alii plura alii pauciora excipiunt quidam enim pretio facto in singulas oues ut agni cordi duo pro una oue adnumerentur et si quoi uetustate dentes absunt item binae pro singulis ut procedant de reliquo antiqua fere formula utuntur cum emptor dixit tanti sunt mi emptae et ille respondit sunt et expromisit nummos emptor stipulatur prisca formula sic illasce oues qua de re agitur sanas recte esse uti pecus ouillum quod recte sanum est extra luscam surdam minam id est uentre glabro neque de pecore morboso esse habereque recte licere  haec sic recte fieri spondesne cum id factum est tamen grex dominum non mutauit nisi si est adnumeratum nec non emptor pote ex empto uendito illum damnare si non tradet quamouis non soluerit nummos ut ille emptorem simili iudicio si non reddit pretium de alteris quattuor rebus deinceps dicam de pastione fetura nutricatu sanitate primum prouidendum ut totum annum recte pascantur intus et foris stabula idoneo loco ut sint ne uentosa quae spectent magis ad orientem quam ad meridianum tempus ubi stent solum oportet esse eruderatum et procliuum ut euerri facile possit ac fieri purum non enim solum ea uligo lanam corrumpit ouium sed etiam ungulas ac scabras fieri cogit cum aliquot dies steterunt subicere oportet uirgulta alia quo mollius requiescant purioresque sint libentius enim ita pascuntur faciendum quoque saepta secreta ab aliis quo inicientes secludere possis item quo corpore aegro haec magis ad uillaticos greges animaduertenda contra illae in saltibus quae pascuntur et a tectis absunt longe portant secum crates aut retia quibus cohortes in solitudine faciant ceteraque utensilia longe enim et late in diuersis locis pasci solent ut multa milia absint saepe hibernae pastiones ab aestiuis ego uero scio inquam nam mihi greges in apulia hibernabant qui in reatinis montibus aestiuabant cum inter haec bina loca ut iugum continet sirpiculos sic calles publicae distantes pastiones eaeque ibi ubi pascuntur in eadem regione tamen temporibus distinguntur aestate quod cum prima luce exeunt pastum propterea quod tunc herba ruscida  meridianam quae est aridior iucunditate praestat sole exorto potum propellunt ut redintegrantes rursus ad pastum alacriores faciant circiter meridianos aestus dum deferuescant sub umbriferas rupes et arbores patulas subigiunt quaad refrigeratur aere uespertino rursus pascunt ad solis occasum ita pascere pecus oportet ut auerso sole agat caput enim maxime ouis molle est ab occasu paruo interuallo interposito ad bibendum adpellunt et rursus pascunt quaad contenebrauit iterum enim tum iucunditas in herba redintegrabit haec a uergiliarum exortu ad aequinoctium autumnale maxime obseruant quibus in locis messes sunt factae inigere est utile duplici de causa quod et caduca spica saturantur et obtritis stramentis et stercoratione faciunt in annum segetes meliores reliquae pastiones hiberno ac uerno tempore hoc mutant quod pruina iam exalata propellunt in pabulum et pascunt diem totum ac meridiano tempore semel agere potum satis habent quod ad pastiones attinet haec fere sunt quod ad feturam quae dicam arietes quibus sis usurus ad feturam bimestri tempore ante secernendum et largius pabulo explendum cum redierunt ad stabula e pastu hordeum si est datum firmiores fiunt ad laborem sustinendum tempus optimum ad admittendum ab arcturi occasu ad aquilae occasum quod quae postea concipiuntur fiunt uegrandes atque imbecillae ouis praegnas est diebus cl itaque fit partus exitus autumnali cum aer est modice temperatus et primitus oritur herba imbribus primoribus euocata quam diu admissura fit eadem aqua uti oportet quod commutatio et lanam facit uariam et corrumpit uterum  cum omnes conceperunt rursus arietes secernendi iam factis praegnantibus quod sunt molesti obsunt neque pati oportet minores quam bimas saliri quod neque natum ex his idoneum est neque non ipsae fiunt deteriores et non meliores quam trimae admissae deterrent ab saliendo et fiscellas e iunco aliaue qua re quod alligant ad naturam commodius seruantur si secretas pascunt in nutricatu cum parere coeperunt inigunt in stabula eaque habent ad eam rem seclusa ibique nata recentia ad ignem prope ponunt quaad conualuerunt biduum aut triduum retinent dum adcognoscant matrem agni et pabulo se saturent deinde matres cum grege pastum prodeunt retinent agnos ad quos cum reductae ad uesperum aluntur lacte et rursus discernuntur ne noctu a matribus conculcentur hoc item faciunt mane antequam matres in pabulum exeant ut agni satulli fiant lacte circiter decem dies cum praeterierunt palos offigunt et ad eos alligant libro aut qua alia re leui distantes ne toto die cursantes inter se teneri delibent aliquid membrorum si ad matris mammam non accedet admouere oportet et labra agni unguere buturo aut adipe suilla et olfacere labra lacte diebus post paucis obicere iis uiciam molitam aut herbam teneram antequam exeunt pastum et cum reuerterunt et sic nutricantur quaad facti sunt quadrimestres interea matres eorum iis temporibus non mulgent quidam qui id melius omnino perpetuo quod et lanae plus ferunt et agnos plures cum depulsi sunt agni a matribus diligentia adhibenda est ne desiderio senescant itaque deliniendum in nutricatu pabuli bonitate et a frigore et aestu                                              ne quid laboret curandum cum obliuione iam lactis non desiderat matrem tum denique conpellendum in gregem ouium castrare oportet agnum non minorem quinque mensum neque antequam calores aut frigora se fregerunt quos arietes summittere uolunt potissimum eligunt ex matribus quae geminos parere solent pleraque similiter faciendum in ouibus pellitis quae propter lanae bonitatem ut sunt tarentinae et atticae pellibus integuntur ne lana inquinetur quo minus uel infici recte possit uel lauari ac putari harum praesepia ac stabula ut sint pura maiorem adhibeant diligentiam quam hirtis itaque faciunt lapide strata et urina necubi in stabulo consistat his quaecumque lubenter uescuntur ut folia ficulnea et palea uinacea furfures obiciuntur modice ne parum aut nimium saturentur utrumque enim ad corpus alendum inimicum ut maxime amicum cytisum et medica nam et pingues facit facillime et genit lacte de sanitate sunt multa sed ea ut dixi in libro scripta magister pecoris habet et quae opus ad medendum portat secum relinquitur de numero quem faciunt alii maiorem alii minorem nulli enim huius moduli naturales illut fere omnes in epiro facimus ne minus habeamus in centenas oues hirtas singulos homines in pellitas caprae binos  cui cossinius quoniam satis balasti inquit o faustule noster accipe a me cum homerico melanthio cordo de capellis et quem ad modum oportet breuiter oporteat dicere disce qui caprinum gregem constituere uult in eligendo animaduertat oportet primum aetatem ut eam paret quae iam ferre possit fructum  et de iis eam potius quae diutius nouella enim quam uetus utilior de forma uidendum ut sint firmae magnae corpus leue ut habeant crebro pilo nisi si glabrae sunt duo enim genera earum sub rostro duas ut mammulas pensiles habeant quod eae fecundiores ubere sint grandiore ut et lac multum et pingue habeant pro portione hircus molliori et potissimum pilo albo ac ceruice et collo breui gurgulione longiore melior fit grex si non est ex collectis conparatus sed ex consuetis una de seminio dico eadem quae atticus in ouibus hoc aliter ouium semen tardius esse quo eae sint placidiores contra caprile mobilius esse de quarum uelocitate in originum libro cato scribit haec in sauracti et fiscello caprae ferae sunt quae saliunt e saxo pedes plus sexagenos oues enim quas pascimus ortae sunt ab ouibus feris sic quas alimus caprae a capris feris ortae a quis propter italiam caprasia insula est nominata de capris quod meliore semine eae quae bis pariant ex his potissimum mares solent summitti ad admissuras quidam etiam dant operam ut ex insula melia capras habeant quod ibi maximi ac pulcherrimi existimantur fieri haedi de emptione aliter dico atque fiet quod capras sanas sanus nemo promittit numquam enim sine febri sunt itaque stipulantur paucis exceptis uerbis ac manilius scriptum reliquit sic illasce capras hodie recte esse et bibere posse habereque recte licere haec spondesne de quibus admirandum illut quod etiam archelaus  scribit non ut reliqua animalia naribus sed auribus spiritum ducere solere pastores curiosiores aliquot dicunt de alteris quattuor quod est de pastu hoc dico stabulatur pecus melius ad hibernos exortos si spectat quod est alsiosum id ut pleraque lapide aut testa substerni oportet caprile quo minus sit uliginosum ac lutulentum foris cum est pernoctandum item in eandem partem caeli quae spectent saepta oportet substerni uirgultis ne oblinantur non multo aliter tuendum hoc pecus in pastu atque ouillum quod tamen habent sua propria quaedam quod potius siluestribus saltibus delectantur quam pratis studiose enim de agrestibus fruticibus pascuntur atque in locis cultis uirgulta carpunt itaque a carpendo caprae nominatae ab hoc in lege locationis fundi excipi solet ne colonus capram natum in fundo pascat harum enim dentes inimici sationis quas etiam astrologi ita receperunt in caelum ut extra lembum duodecim signorum excluserint sunt duo haedi et capra non longe a tauro quod ad feturam pertinet desistente autumno exigunt a grege in campos hircos in caprilia item ut in arietibus dictum quae concepit post quartum mensem reddit tempore uerno in nutricatu haedi trimestres cum sunt facti tum submittuntur et in grege incipiunt esse quid dicam de earum sanitate quae numquam sunt sanae nisi tamen illud unum quaedam scripta habere magistros pecoris quibus remediis utantur ad morbos quosdam earum ac uulneratum corpus quod usu uenit iis saepe quod inter se cornibus pugnant atque in spinosis locis pascuntur  relinquitur de numero qui in gregibus est minor caprino quam in ouillo quod caprae lasciuae et quae dispargant se contra oues quae se congregent ac condensent in locum unum itaque in agro gallico greges plures potius faciunt quam magnos quod in magnis cito existat pestilentia quae ad perniciem eum perducat satis magnum gregem putant esse circiter quinquagenas quibus assentiri putant id quod usu uenit gaberio equiti romano is enim cum in suburbano mille iugerum haberet et a caprario quodam qui adduxit capellas ad urbem decem sibi in dies singulos denarios singulos dare audisset coegit mille caprarum sperans se capturum de praedio in dies singulos denarium mille tantum enim fefellerit ut breui omnes amiserit morbo contra in sallentinis et in casinati ad centenas pascunt de maribus et feminis idem fere discrimen ut alii ad denas capras singulos parent hircos ut ego alii etiam ad quindecim ut menas non nulli etiam ut murrius ad uiginti  sed quis e portu post italico prodit ac de suillo pecore expedit tametsi scrofam potissimum de ea re dicere oportere cognomen eius significat cui tremellius ignorare inquit uidere cur appeller scrofa itaque ut etiam hi propter te sciant cognosce meam gentem suillum cognomen non habere nec me esse ab eumaeuo ortum auus meus primum appellatus est scrofa qui quaestor cum esset licinio neruae praetori in macedonia prouincia relictus esset qui praeesset exercitui dum praetor rediret hostes arbitrati occasionem se habere uictoriae inpressionem facere coeperunt in castra auos cum cohortaretur  milites ut caperent arma atque exirent contra dixit celeriter se illos ut scrofa porcos disiecturum id quod fecit nam eo proelio hostes ita fudit ac fugauit ut eo nerua praetor imperator sit appellatus auus cognomen inuenerit ut diceretur scrofa itaque proauos ac superiores de tremelliis nemo appellatus scrofa nec minus septimus sum deinceps praetorius in gente nostra nec tamen defugio quin dicam quae scio de suillo pecore agri enim culturae ab initio fui studiosus nec de pecore suillo mihi et uobis magnis pecuariis ea res non est communis quis enim fundum colit nostrum quin sues habeat et qui non audierit patres nostros dicere ignauum et sumptuosum esse qui succidiam in carnarios suspenderit potius ab laniario quam e domestico fundo ergo qui suum gregem uult habere idoneum eligere oportet primum bona aetate secundo bona forma ea est cum amplitudinem membrorum praeterquam pedibus capite unicoloris potius quam uarias cum haec eadem ut habeant uerres uidendum tum utique sint ceruicibus amplis boni seminis sues animaduertuntur a facie et progenie et regione caeli a facie si formosi sunt uerris et scrofa a progenie si porcos multos pariunt a regione si potius ex his locis ubi nascuntur amplae quam exiles pararis emi solent sic illasce sues sanas esse habereque recte licere noxisque praestari neque de pecore morboso esse spondesne quidam adiciunt perfunctas esse a febri et a foria in pastu locus huic pecori aptus uliginosus quod  delectatur non solum aqua sed etiam luto itaque ob eam rem aiunt lupos cum sint nancti sues trahere usque ad aquam quod dentes feruorem carnis ferre                                        nequeant hoc pecus alitur maxime glande deinde faba et hordeo et cetero frumento quodquae res non modo pinguitudinem efficiunt sed etiam carnis iucundum saporem pastum exsigunt aestate mane et antequam aestus incipiat subigunt in umbrosum locum maxime ubi aqua sit post meridiem rursus lenito feruore pascunt hiberno tempore non prius exigunt pastum quam pruina euanuit ac conliquefacta est glacies ad feturam uerres duobus mensibus ante secernendi optimum ad admissuram tempus a fauonio ad aequinoctium uernum ita enim contingit ut aestate pariat quattuor enim menses est praegnas et tunc parit cum pabulo habundat terra neque minores admittendae quam anniculae melius uiginti menses expectare ut bimae pariant cum coeperunt id facere dicuntur usque ad septimum annum recte admissuras cum faciunt et prodigunt in lutosos limites ac lustra ut uolutentur in luto quae enim illorum requies ut lauatio hominis cum omnes conceperunt rursus segregant uerres uerris octo mensum incipit salire permanet et ut id recte facere possit ad trimum deinde it retro quaad peruenit ad lanium hic enim conciliator suillae carnis datus populo sus graece dicitur us olim qus dictus ab illo uerbo quod dicunt quein quod est immolare ab suillo enim genere pecore immolandi initium primum sumptum uidetur cuius uestigia quod initiis cereris porci  immolantur et quod initiis pacis foedus cum feritur porcus occiditur et quod nuptiarum initio antiqui reges ac sublimes uiri in etruria in coniunctione nuptiali noua nupta et nouus maritus primum porcum immolant prisci quoque latini etiam graeci in italia idem factitasse uidentur nam et nostrae mulieres maxime nutrices naturam quam feminae sunt in uirginibus appellant porcum et graecae choeron significantes esse dignum insigne nuptiarum suillum pecus donatum ab natura dicunt iis ad epulandum itaque iis animam datam esse proinde ac salem quae seruaret carnem e quis succidias galli optimas et maximas facere consuerunt optimarum signum quod etiam nunc quotannis e gallia adportantur romam pernae comacinae et cauarae et petasiones de magnitudine gallicarum succidiarum cato scribit his uerbis in italia insubres terna atque quaterna milia aulia succidia uere sus usque adeo pinguitudine crescere solet ut se ipsa stans sustinere non possit neque progredi usquam itaque eas siquis quo traicere uolet in plaustrum inponit in hispania ulteriore in lusitania ulteriore sus cum esset occisus atilius hispaniensis minime mendax et multarum rerum peritus in doctrina dicebat l uolumnio senatori missam esse offulam cum duabus costis quae penderet tres et uiginti pondo eiusque suis a cute ad os pedem et tres digitos fuisse cui ego non minus res admiranda cum mi esset dicta in arcadia scio me isse spectatum suem quae prae pinguitudine carnis non modo surgere non posset sed etiam ut in eius corpore sorex  exesa carne nidum fecisset et peperisset mures hoc etiam in uineta factum accepi sus ad feturam quae sit fecunda animaduertunt fere ex primo partu quod non multum in reliquis mutat in nutricatu quam porculationem appellabant binis mensibus porcos sinunt cum matribus secundo ea cum iam pasci possunt secernunt porci qui nati hieme fiunt exsiles propter frigora et quod matres aspernantur propter exsiguitatem lactis quod dentibus sauciantur propterea mammae scrofa in sua quaeque hara suos alat oportet porcos quod alienos non aspernantur et ideo si conturbati sunt in fetura fit deterior natura diuisus earum annus bifariam quod bis parit in anno quaternis mensibus fert uentrem binis nutricat haram facere oportet circiter trium pedum altam et latam amplius paulo ea altitudine abs terram ne dum exilire uelit praegnas abortet altitudinis modus sit ut subulcus facile circumspicere possit nequi porcellus a matre opprimatur et ut facile purigare possit cubile in haris ostium esse oportet et limen inferius altum palmipedale ne porci ex hara cum mater prodit transilire possint quotienscumque haras subulcus purgat totiens harenam inicere oportet aut quid item quod exsugat humorem in singulas haras inicere debet et cum peperit largiore cibatu sustentare quo facilius lac suppeditare possit in quibus hordei circiter binas libras aqua madefactas dare solent quod quidam duplicant ut sit mane et uesperi si alia quae obiciant non habuerint cum porci depulsi sunt a mamma a quibusdam deliti appellantur neque iam lactantes dicuntur qui a partu decimo die habentur puri et ab  eo appellantur ab antiquis sacres quod tum ad sacrificium idonei dicuntur primum itaque aput plautum in menaechimis cum insanum quem putat ut pietur in oppido epidamno interrogat quanti hic porci sunt sacres si fundus ministrat dari solent uinacea ac scopei ex uuis amisso nomine lactantes dicuntur nefrendes ab eo quod nondum fabam frendere possunt id est frangere porcus graecum est nomen antiquum sed obscuratum quod nunc eum uocant choeron in eorum partu scrofae bis die ut bibant curant lactis causa parere dicunt oportere porcos quot mammas habeat si minus pariat fructuariam idoneam non esse si plures pariat esse portentum in quo illud antiquissimum fuisse scribitur quod sus aeneae lauini triginta porcos peperit albos itaque quod portenderit factum post tricesimum annum ut lauinienses condiderint oppidum albam huius suis ac porcorum etiam nunc uestigia apparent iamne quod et simulacra eorum ahenea etiam nunc in publico posita et corpus matris ab sacerdotibus quod in salsura fuerit demonstratur nutricare octonos porcos paruulos primo possunt incremento facto a peritis dimidia pars remoueri solet quod neque mater potest subferre lac neque congenerati alescendo roborari a partu decem diebus proximis non producunt ex haris matrem praeterquam potum praeteritis decem diebus sinunt exire pastum in propincum locum uillae ut crebro reditu lacte alere possint porcos cum creuerunt patiuntur sequi matrem pastum domique secernunt a matribus ac seorsum pascunt ut desiderium ferre possint parentis nutricis quod decem diebus assecuntur subulcus debet consuefacere omnia ut faciant ad bucinam primo cum incluserunt cum bucinatum est aperiunt  ut exire possint in eum locum ubi hordeum fusum in longitudine sic enim minus disperit quam uisi in aceruos positum et plures facilius accedunt ideo ad bucinam conuenire dicuntur ut siluestri loco dispersi ne dispereant castrantur uerres commodissime anniculi utique ne minores quam sexmestres quo facto nomen mutant atque e uerribus dicuntur maiales de sanitate suum unum modo exempli causa dicam porcis lactentibus si scrofa lac non potest suppeditare triticum frictum dari oportet crudum enim soluit aluom uel hordeum obici ex aqua quaad fiant trimestres de numero in centum sues decem uerres satis esse putant quidam etiam hinc demunt greges maiorum inaequabiles habent sed ego modicum puto centenarium aliquot maiores faciunt ita ut ter quinquagenos habeant porcorum gregem alii duplicant alii etiam maiorem faciunt minor grex quam maior minus sumptuosus quod comites subulcus pauciores quaerit itaque gregis numerum pastor ab sua utilitate constituit non ut quot uerres habeat id enim ab natura sumendum  haec hic at quintus lucienus senator homo quamuis humanus ac iocosus introiens familiaris omnium nostrum synepirotae inquit xairete scrofam enim et uarronem nostrum inquit poimena lawn mane salutaui cum alius eum salutasset alius conuiciatus esset qui tam sero uenisset ad constitutum uidebo iam uos inquit balatrones et hoc adferam meum corium et flagra tu uero murri ueni mi ad  uocatus dum asses soluo palibus si postea a me repetant ut testimonium perhibere possis atticus murrio narra isti inquit eadem qui sermones sint                           habiti et quid reliqui sit ut ad partes paratus ueniat nos interea secundum actum de maioribus adtexamus in quo quidem inquit uaccius meae partes quoniam boues ibi quare dicam de bubulco pecore quam acceperim scientiam ut siquis quid ignorat discat siquis scit nuncubi labar obseruet uide quid agas inquam uacci nam bos in pecuaria maxima debet esse auctoritate praesertim in italia quae a bubus nomen habere sit existimata graecia enim antiqua ut scribit timaeus tauros uocabat italos a quorum multitudine et pulchritudine et fetu uitulorum italiam dixerunt alii scripserunt quod ex sicilia hercules persecutus sit eo nobilem taurum qui diceretur italus hic socius hominum in rustico opere et cereris minister ab hoc antiqui manus ita abstineri uoluerunt ut capite sanxerint siquis occidisset qua in re testis attice testis peloponnesos nam ab hoc pecore athenis buzuges nobilitatus argis bomagiros noui inquit ille maiestatem boum et ab his dici pleraque magna ut busycon bupaeda bulimon boopin uuam quoque bumammam praeterea scio hunc esse in quem potissimum iuppiter se conuertit cum exportauit per mare e phoenice amans europam hunc esse qui filios neptuni a menalippa seruarit ne in stabulo infantes grex boum obtereret denique ex hoc putrefacto nasci dulcissimas apes mellis matres a quo eas graeci bugenes appellant et hunc plautium locutum esse  latine quam hirrium praetorem renuntiatum romam in senatum scriptum habemus sed bono animo es non minus satisfaciam tibi quam qui bugoniam scripsit primum in bubulo genere aetatis gradus dicuntur quattuor prima uitulorum secunda iuuencorum tertia bouum nouellorum quarta uetulorum discernuntur in prima uitulus et uitula in secunda iuuencus et iuuenca in tertia et quarta taurus et uacca quae sterilis est uacca taura appellata quae praegnas horda ab eo in fastis dies hordicidia nominantur quod tum hordae boues immolantur qui gregem armentorum emere uult obseruare debet primum ut sint eae pecudes aetate potius ad fructos ferendos integrae quam iam expartae ut sint bene conpositae ut integris membris oblongae amplae nigrantibus cornibus latis frontibus oculis magnis et nigris pilosis auribus conpressis malis subsimae ne gibberae spina leuiter remissa apertis naribus labris subnigris ceruicibus crassis ac longis a collo palea demissa corpore bene costato latis umeris bonis clunibus codam profusam usque ad calces ut habeant inferiorem partem frequentibus pilis subcrispam cruribus potius minoribus rectis genibus eminulis distantibus inter se pedibus non latis neque ingredientibus qui displudantur nec cuius ungulae diuarent et cuius ungues sint leues et pares corium attactu non asperum ac durum colore potissimum nigro deinde robeo tertio  theluo quarto albo mollissimus enim hic ut durissimus primus de mediis duobus prior quam posterior in eo prior utrique plures quam nigri et albi neque non praeterea ut mares seminis boni sint quorum et forma est spectanda et qui ex his orti sunt respondent ad parentum speciem et praeterea quibus regionibus nati sint refert boni enim generis in italia plerique gallici ad opus contra nugatori ligusci transmarini epirotici non solum meliores totius graeciae sed etiam quam italiae tametsi quidam de italicis quos propter amplitudinem praestare dicunt ad uictimas faciunt atque ad deorum seruant supplicia qui sine dubio ad res diuinas propter dignitatem amplitudinis et coloris praeponendi quod eo magis fit quod albi in italia non tam frequentes quam quam in thracia ad melana kolpon ubi alio colore pauci eos cum emimus domitos stipulamur sic illosce boues sanos esse noxisque praestari cum emimus indomitos sic illosce iuuencos sanos recte deque pecore sano esse noxisque praestari spondesne paulo uerbosius haec qui manili actiones secuntur lanii qui ad cultrum bouem emunt qui ad altaria hostiae sanitatem non soluent stipulari pascuntur armenta commodissime in nemoribus ubi uirgulta et frons multa hieme cum hibernant secundum mare aestu abiguntur in montes frondosos propter feturam haec seruare soleo ante admissuram mensem unum ne cibo et potione se inpleant quod existimantur facilius macrae concipere contra tauros duobus mensibus ante admissuram herba et palea ac faeno facio pleniores et a feminis secerno habeo  tauros totidem quot atticus ad matrices lxx duo unum anniculum alterum bimum haec secundum astri exortum facio quod graeci uocant lyran fidem nostri tum denique tauros in gregem redigo mas an femina sit concepta significat descensu taurus cum init si quod si mas est in dexteriorem partem abit si femina in sinisteriorem cur hoc fiat uos uideritis inquit mihi qui aristotelem legitis non minores oportet inire bimas ut trimae pariant eo melius si quadrimae pleraeque pariunt in decem annos quaedam etiam plures maxime idoneum tempus ad concipiendum a delphini exortu usque ad dies quadraginta aut paulo plus quae enim ita conceperunt temperatissimo anni tempore pariunt uaccae enim mensibus decem sunt praegnates de quibus admirandum scriptum inueni exemptis testiculis si statim admiseris taurum concipere eas pasci oportet locis uiridibus et aquosis cauere oportet ne aut angustius stent aut feriantur aut concurrant itaque quod eas aestate tabani concitare solent et bestiolae quaedam minutae sub cauda alii ne concitentur aliqui solent includere saeptis iis substerni oportet frondem aliudue quid in cubilia quo mollius conquiescant aestate ad aquam appellendum bis hieme semel cum parere coeperunt secundum stabula pabulum seruari oportet integrum quod regredientes degustare possint fastidiosae enim fiunt et prouidendum quo recipiunt se ne frigidus locus sit algor enim eas et famis macescere cogit in alimoniis armenticium pecus sic contuendum lactantes cum matribus ne cubent obteruntur enim ad  eas mane adigi oportet et cum redierunt e pastu cum creuerunt uituli leuandae matres pabulo uiridi obiciendo in praesepiis item his ut fere in omnibus stabulis lapides substernendi aut quid item ne ungulae putrescant ab aequinoctio autumnali una pascuntur cum matribus castrare non oportet ante bimum quod difficulter si aliter feceris se recipiunt qui autem postea castrantur duri et inutiles fiunt item ut in reliquis gregibus pecuariis dilectus quotannis habendus et reiculae reiciundae quod locum occupant earum quae ferre possunt fructus siquae amisit uitulum ei supponere oportet eos quibus non satis praebent matres semestribus uitulis obiciunt furfures triticios et farinam hordeaceam et teneram herbam et ut bibant mane et uesperi curant de sanitate sunt conplura quae exscripta de magonis libris armentarium meum crebro ut aliquid legat curo numerus de tauris et uaccis sic habendus ut in sexaginta unus sit anniculus alter bimus quidam habent aut minorem aut maiorem numerum gregum nam apud atticum duo tauri in septuaginta matribus sunt numerum gregum alius facit alium quidam centenarium modicum putant esse ut ego atticus centaurum uiginti habet ut lucienus  haec ille at murrius qui dum loquitur uaccius cum lucieno reddidisset ego inquit de asinis potissimum dicam quod sum reatinus ubi optimi et maximi fiunt e quo seminio ego hic procreaui pullos et ipsis arcadibus uendidi aliquotiens igitur asinorum gregem quin facere uult bonum primum uidendum ut mares feminasque bona aetate sumat utrique ut quam diutissime fructum ferre possint firmos omnibus partibus honestos corpore amplo seminio bono ex his locis  unde optumi exeunt quod faciunt peloponnesi cum potissimum eos ex arcadia emebant in italia ex agro reatino non enim si murenae optimae flutae sunt in sicilia et helops ad rhodon continuo hi pisces in omni mari similes nascuntur horum genera duo                                      unum ferum quos uocant onagros ut in phrygia et lycaonia sunt greges multi alterum mansuetum ut sunt in italia omnes ad seminationem onagrus idoneus quod et e fero fit mansuetus facile et e mansueto ferus numquam quod similes parentum genuntur eligendi et mas et femina cum dignitate ut sit in mercando item ut ceterae pecudes emptionibus et traditionibus dominum mutant et de sanitate ac noxa solet caueri commode pascuntur farre et furfuribus hordeaceis admittuntur ante solstitium ut eodem tempore alterius anni pariant duodecimo enim mense conceptum semen reddunt praegnates opere leuant uenter enim labore nationem reddit deteriorem marem non deiungunt ab opere quod remissione laboris fit deterior in partu eadem fere obseruant quae in equis secundum partum pullos anno non remouent a matre proximo anno noctibus patiuntur esse cum his et leniter capistris aliaue qua re habent uinctos tertio anno domare incipiunt ad eas res ad quas quisque eos uult habere in usu relinquitur de numero quorum greges non sane fiunt nisi ex eis qui onera portant ideo quod plerique diducuntur ad molas aut ad agri culturam ubi quid uehendum est aut etiam ad arandum ubi leuis est terra ut in campania greges fiunt fere mercatorum ut eorum qui e brundisino aut apulia asellis dossuariis comportant  ad mare oleum aut uinum itemque frumentum aut quid aliut  lucienus ego quoque adueniens aperiam carceres inquit et equos emittere incipiam nec solum mares quos admissarios habeo ut atticus singulos in feminas denas e quis feminas q modius equiculus uir fortissimus etiam patre militari iuxta ac mares habere solebat horum equorum et equarum greges qui habere uoluerunt ut habent aliqui in peloponneso et in apulia primum spectare oportet aetatem quam praecipiunt sic uidemus ne sint minores trimae maiores decem annorum aetas cognoscitur et equorum et fere omnium qui ungulas indiuisas habent et etiam cornutarum quod equus triginta mensibus primum dentes medios dicitur admittere duo superiores totidem inferiores incipientes quartum agere annum itidem eiciunt et totidem eiciunt proxumos eorum quos amiserunt et incipiunt nasci quos uocant columellares quinto anno incipiente item eodem modo admitterem binos cum cauos habeat tum renascentes eis sexto anno impleri septumo omnes habere solet renatos et completos hoc maiores qui sunt intellegi negant posse praeterquam cum dentes sint facti brocchi et supercilia cana et sub ea lacunae ex obseruatu dicunt eum equorum habere annos sedecim de forma esse oportet magnitudine modica quod nec uastos nec minutos decet esse equas clunibus ac uentribus latis equos ad admissuram quos uelis habere legere oportet amplo corpore formosos nulla parte corporis  inter se non congruenti qualis futurus sit equus e pullo coniectari potest si caput habet non magnum nec membris confusis si est oculis nigris naribus non angustis auribus adplicatis angusta iuba crebra fusca subcrispa subtenuibus saetis inpublicata in dexteriorem partem ceruicis pectus latum et plenum umeris latis uentre modico lumbis deorsum uersus pressis scapulis latis spina maxime duplici si minus non extanti coda ampla subcrispa cruribus rectis aequalibus intro uersus potius figuratis genibus rutundis ne magnis ungulis duris toto corpore ut habeat uenas quae animaduerti possint quod qui huiusce modi sit et cum est aeger ad medendum adpositus corpore multo de stirpe magni interest qua sint quod genera sunt multa itaque ab hoc nobiles a regionibus dicuntur in graecia thessalici equi a thessalia in italia ab apulia apuli ab rosea roseani equi boni futuri signa si cum gregalibus in pabulo contendit in currendo aliaue qua re quo potior sit si cum flumen trauehundum est gregi in primis progreditur ac non respectat alios emptio equina similis fere ac boum et asinorum quod eisdem rebus in emptione dominum mutant ut in manili actionibus sunt perscripta equinum pecus pascendum in pratis potissimum herba in stabulis ac praesepibus arido faeno cum pepererunt hordeo adiecto bis die data aqua horum feturae initium admissionis facere oportet ab aequinoctio uerno ad solstitium ut partus idoneo tempore  fiat duodecimo enim mense die decimo aiunt nasci quae post tempus nascuntur fere uitiosa atque inutilia existunt admittere oportet cum tempus anni uenerit bis die mane et uespere per origam sic appellatur quiqui admittit eo enim adiutante equa alligata celerius admittuntur neque equi frustra cupiditate inpulsi semen eiciunt quaad satis sit admitti ipsae significant quod se defendunt si fastidium saliendi est scillae medium conterunt cum aqua ad mellis crassitudinem tum ea re naturam equae cum menses ferunt tangunt contra ab locis equae nares equi tangunt tametsi incredibile quod usu uenit memoriae mandandum cum equus matrem salire cum adduci non posset cum eum capite obuoluto auriga adduxisset et coegisset matrem inire cum descendenti dempsisset ab oculis et ille impetum fecit in eum ac mordicus interfecit cum conceperunt equae uidendum ne aut laborent plusculum aut ne frigidis locis sint quod algor maxime praegnatibus obest itaque in stabulis et umore prohibere oportet humum clausa habere hostia ac fenestras et inter singulas a praesepibus intericere longorios qui eas discernant ne inter se pugnare possint praegnatem neque inplere cibo neque esurire oportet alternis qui admittant diuturniores equas meliores pullos fieri dicunt itaque ut restibiles segetes esset exuctiores sic quotannis quae praegnates fiant in decem diebus secundum partum cum matribus in pabulum prodigendum ne ungulas  comburat stercus tenellas quinquemestribus pullis factis cum redacti sunt in stabulum obiciendum farinam hordeaciam molitam cum furfuribus et siquid aliud terra natum libenter edent anniculis iam factis dandum hordeum et furfures usque quaad erunt lactantes neque prius biennio confecto a lacte remouendum eosque cum stent cum matribus interdum tractandum ne cum sint deiuncti exterreantur eademque causa ibi frenos suspendendum ut eculi consuescant et uidere eorum faciem et e motu audire crepitus cum iam ad manus accedere consuerint interdum imponere iis puerum bis aut ter interdum pronum in uentrem postea iam sedentem haec facere cum sit trimus tum enim maxime crescere ac lacertosum fieri sunt qui dicant post annum et sex menses eculum domari posse sed melius post trimum a quo tempore farrago dari solet haec enim purgatio maxime necessaria equino pecori quod diebus decem facere oportet nec pati alium ullum cibum gustare ab undecimo die usque ad quartum decimum dandum hordeum cottidie adicientem minutatim quod quarto die feceris in eo decem diebus proximis manendum ab eo tempore mediocriter exercendum et cum consudarit perunguendum oleo si frigus erit in equili faciendus ignis equis quod alii sunt ad rem militarem idonei alii ad uecturam alii ad admissuram alii ad cursuram non item sunt spectandi atque habendi itaque peritus belli alios eligit atque alit ac docet aliter quadrigarius ac desultor neque idem qui uectorios facere uult ad ephippium aut ad praedam quod qui ad rem militarem quod ut ibi ad castra habere  uolunt acres sic contra in uiis habere malunt placidos propter quod discrimen maxime institutum ut castrentur equi demptis enim testiculis fiunt quietiores et ideo quod semine carent ii cantherii appellati ut in subus maiales gallis gallinaceis capi de medicina uel plurima sunt in equis et signa morborum et genera curationum quae pastorem scripta habere oportet itaque ab hoc in graecia potissimum medici pecorum ippiatroi appellati  cum haec loqueremur uenit a menate libertus qui dicat liba absoluta esse et rem diuinam paratam                                                   si uellent uenirent illuc et ipsi pro se sacrificarentur ego uero inquam uos ante ire non patiar antequam mihi reddideritis tertium actum de mulis de canibus de pastoribus breuis oratio de istis inquit murrius nam multi et item hinni bigeneri atque insiticii non suopte genere ab radicibus ex equa enim et asino fit mulus contra ex equo et asina hinnius uterque eorum ad usum utilis partu fructus neuter pullum asininum a partu recentem subiciunt equae cuius lacte ampliores fiunt quod id lacte quam asininum ad alimonia dicunt esse melius praeterea educant eum paleis faeno hordeo matri suppositiciae quoque inseruiunt quo equa ad ministerium lactis cibum pullo praebere possit hic ita eductus a trimo potest admitti neque enim aspernatur propter consuetudinem equinam hunc minorem si admiseris et ipse citius senescit et quae ex eo concipiuntur fiunt deteriora qui non habent eum asinum quem supposuerunt equae et asinarium admissarium habere uolunt de asinis quem amplissimum formosissimumque possunt eligunt qui  que seminio natus sit bono arcadico ut antiqui dicebant ut nos experti sumus reatino ubi tricenis ac quadragenis milibus admissarii aliquot uenierunt quos emimus item ut equos stipulamurque in emendo ac facimus in accipiendo idem quod dictum est in equis hos pascimus praecipue faeno atque hordeo et id ante admissuram et largius facimus ut cibo suffundamus uires ad feturam eodem tempore quo equos adducentes itemque ut ineat equas per origas curamus cum pepererit equa mulum aut mulam nutricantes educamus hi si in palustribus locis atque uliginosis nati habent ungulas molles idem si exacti sunt aestiuo tempore in montes quod fit in agro reatino durissimis ungulis fiunt in grege mulorum parando spectanda aetas et forma alterum ut in uecturis sufferre labores possint alterum ut oculos aspectu delectare queant hisce enim binis coniunctis omnia uehicula in uiis ducuntur haec me reatino auctore probares mihi inquit nisi tu ipse domi equarum greges haberes ac mulorum greges uendidisses hinnus qui appellatur est ex equo et asina minor quam mulus corpore plerumque rubicundior auribus ut equinis iubam et caudam habet similem asini item in uentre est ut equus menses duodecim hosce item ut eculos et educant et alunt et aetatem eorum ex dentibus cognoscunt  relinquitur inquit atticus de quadripedibus quod ad canes attinet quod pertinet maxime ad nos qui pecus pascimus lanare canes enim ita custos pecoris et eius quod eo comite indiget ad se defendendum in quo genere sunt maxime oues deinde caprae has enim lupus captare solet cui opponimus  canes defensores in suillo pecore tamen sunt quae se uindicent sues uerres maiales scrofae prope enim haec apris qui in siluis saepe dentibus canes occiderunt quid dicam de pecore maiore cum sciam mulorum gregem cum pasceretur et eo uenisset lupus ultro mulos circumfluxisset et ungulis caedendo eum occidisset et tauros solere diuersos adsistere clunibus continuatos et cornibus facile propulsare lupos quare de canibus quoniam genera duo unum uenaticum et pertinet ad feras bestias siluestres alterum quod custodiae causa paratur et pertinet ad pastorem dicam de eo ad formam artis expositam in nouem partes primum aetate idonea parandi quod catuli et uetuli neque sibi neque ouibus sunt praesidio et feris bestiis non numquam praedae facie debent esse formosi magnitudine ampla oculis nigrantibus aut rauis naribus congruentibus labris subnigris aut rubicundis neque resimis superioribus nec pendulis subtus mento suppresso et ex eo enatis duobus dentibus dextra et sinistra paulo eminulis superioribus directis potius quam brocchis acutos quos habeant labro tectos capitibus et auriculis magnis ac flaccis crassis ceruicibus ac collo internodis articulorum longis cruribus ac collo internodis rectis et potius uaris quam uatiis pedibus magnis et latis qui ingredienti ei displodantur digitis discretis unguibus duris ac curuis solo ne ut corneo ne nimium duro sed ut fermentato ac molli a feminibus summis corpore suppresso spina neque eminula neque curua cauda crassa latrato graui hiatu  magno colore potissimum albo quod in tenebris facilius agnoscuntur specie leonina praeterea feminas uolunt esse mammosas aequalibus papillis item uidendum ut boni seminii sint itaque et a regionibus appellantur lacones epirotici sallentini uidendum ne a uenatoribus aut laniis canes emas alteri quod ad pecus sequendum inertes alteri si uiderint leporem aut ceruum quod eum potius quam oues sequentur quare aut pastoribus empta melior quae oues sequi consueuit aut sine ulla consuetudine quae fuerit canis enim facilius quid adsuescit eaque consuetudo firmior quae fit ad pastores quam quae ad pecudes publius aufidius pontianus amiterninus cum greges ouium emisset in umbria ultima quibus gregibus sine pastoribus canes accessissent pastores ut deducerent in metampontinos saltus et heracleae emporium inde cum domum redissent qui ad locum deduxerant e desiderio hominum diebus paucis postea canes sua sponte cum dierum multorum uia interesset sibi ex agris cibaria praebuerunt atque in umbriam ad pastores redierunt neque eorum quisquam fecerat quod in agri cultura saserna praecepit qui uellet se a cane sectari uti ranam obiciat coctam magni interest ex semine esse canes eodem quod cognati maxime inter se sunt praesidio sequitur quartum de emptione fit alterius cum a priore domino secundo traditus est de sanitate et noxa stipulationes fiunt eaedem quae in pecore nisi quod hic utiliter exceptum est alii pretium faciunt in singula capita canum alii ut catuli sequantur matrem alii ut bini catuli unius canis numerum obtineant  ut solent bini agni ouis plerique ut accedant canes qui consuerunt esse una cibatus canis proprior hominis quam ouis pascitur enim eduliis et ossibus non herbis aut fronde diligenter ut habeat cibaria prouidendum fames enim hos ad quaerendum cibum ducet si non praebebitur et a pecore abducet nisi si ut quidam putant etiam illuc peruenerint prouerbium ut tollant anticum uel etiam ut muqon aperiant de actaeone atque in dominum adferant dentes nec non ita panem hordeacium dandum ut non potius eum in lacte des intritum quod eo consueti cibo uti a pecore non cito desciscunt morticinae ouis non patiuntur uesci carne ne ducti sapore minus se abstineant dant etiam ius ex ossibus et ea ipsa ossa contusa dentes enim facit firmiores et os magis patulum propterea quod uehementius diducuntur malae acrioresque fiunt propter medullarum saporem cibum capere consuescunt interdiu ubi pascuntur uesperi ubi stabulantur feturae principium admittendi faciunt ueris principio tum enim dicuntur catulire id est ostendere uelle se maritari quae cum admissae pariunt circiter solstitium praegnates enim solent esse ternos menses in fetura dandum potius hordeacios quam triticios panes magis enim eo aluntur et lactis praebent maiorem facultatem in nutricatu secundum partum si plures sunt statim eligere oportet quos habere uelis reliquos abicere quam paucissimos reliqueris tam optimi in alendo fiunt propter copiam lactis substernitur eis acus aut quid item aliut quod molliore cubili facilius educentur catuli diebus xx uidere incipiunt duobus  mensibus primis a partu non diiunguntur a matre sed minutatim desuefiunt educunt eos plures in unum locum et inritant ad pugnandum quo fiunt acriores neque defatigari patiuntur quo fiunt segniores consue quoque faciunt ut alligari possint primum leuibus uinclis quae si abrodere conantur ne id consuescant facere uerberibus eos deterrere solent pluuiis diebus cubilia substernenda fronde aut pabulo duabus de causis ut ne oblinantur aut perfrigescant quidam eos castrant quod eo minus putant relinquere gregem                       quidam non faciunt quod eos credunt minus acres fieri quidam nucibus graecis in aqua tritis perungunt aures et inter digitos quod muscae et ricini et pulices soleant si hoc unguine non sis usus ea exulcerare ne uulnerentur a bestiis inponuntur his collaria quae uocantur melium id est cingulum circum collum ex corio firmo cum clauulis capitatis quae intra capita insuitur pellis mollis ne noceat collo duritia ferri quod si lupus aliusue quis his uulneratus est reliquas quoque canes facit quae id non habent ut sint in tuto numerus canum pro pecoris multitudine solet parari fere modicum esse putant ut singuli sequantur singulos opiliones de quo numero alius alium modum constituit quod si sunt regiones ubi bestiae sint multae debent esse plures quod accidit his qui per calles siluestres longinquos solent comitari in aestiua et hiberna uillatico uero gregi in fundum satis esse duo et id marem et feminam ita enim sunt adsiduiores quod cum altero item alter fit acrior et si alteruter aeger est ne sine cane grex sit cum circumspiceret nequid praeterisset hoc si   lentium inquam uocat alium ad partes relicum enim in hoc actu quot et quod genus sint habendi pastores cossinius ad maiores pecudes aetate superiores ad minores etiam pueros ut utrosque horum firmiores qui in callibus uersentur quam eos qui in fundo cotidie ad uillam redeant itaque in saltibus licet uidere iuuentutem et eam fere armatam cum in fundis non modo pueri sed etiam puellae pascant qui pascunt eos cogere oportet in pastione diem totum esse pascere communiter contra pernoctare ad suum quemque gregem esse omnes sub uno magistro pecoris eum esse maiorem natu potius quam alios set peritiorem quam reliquos quod ei qui aetate et scientia praestat animo aequiore reliqui parent ita tamen oportet aetate praestare ut ne propter senectutem minus sustinere possit labores neque enim senes neque pueri callium difficultatem ac montium arduitatem atque asperitatem facile ferunt quod patiendum illis qui greges secuntur praesertim armenticios ac caprinos quibus rupes ac siluae ad pabulandum cordi formae hominum legendae ut sint firmae ac ueloces mobiles expeditis membris qui non solum pecus sequi possint sed etiam a bestiis ac praedonibus defendere qui onera extollere in iumenta possint qui excurrere qui iaculari non omnis apta natio ad pecuariam quod neque bastulus neque turdulus idonei galli appositissimi maxime ad iumenta in emptionibus dominum legitimum sex fere res perficiunt si hereditatem iustam adiit si ut debuit mancipio ab eo accepit a quo iure ciuili potuit aut si in iure cessit qui potuit cedere et id ubi oportuit ubi aut si usu cepit aut si e praeda sub corona  emit tumue cum in bonis sectioneue cuius publice ueniit in horum emptione solet accedere peculium aut excipi et stipulatio intercedere saneeum esse furtis noxisque solutum aut si mancipio non datur dupla promitti aut si ita pacti simpla cibus eorum debet esse interdius separatim unius cuiusque gisues gregis uespertinus in cena qui sunt sub uno magistro communis magistrum prouidere oportet ut omnia sequantur instrumenta quae pecori et pastoribus opus sunt maxime ad uictum hominum et ad medicinam pecudum ad quam rem habent iumenta dossuaria domini alii equas alii pro iis quid aliut quod onus dosso ferre possint quod ad feturam humanam pertinet pastorum qui in fundo perpetuo manent facile est quod habent conseruam in uilla nec hac uenus pastoralis longius quid quaerit qui autem sunt in saltibus et siluestribus locis pascunt et non uilla sed casis repentinis imbres uitant iis mulieres adiungere quae sequantur greges ac cibaria pastoribus expediant eosque adsiduiores faciant utile arbitrati multi sed eas mulieres esse oportet firmas non turpes quae in opere multis regionibus non cedunt uiris ut in illyrico passim uidere licet quod uel pascere pecus uel ad focum adferre ligna ac cibum coquere uel ad casas instrumentum seruare possunt de nutricatu hoc dico easdem fere et nutrices et matres semel simul aspicit ad me et ut te audii dicere inquit cum in liburniam uenisses te uidisse matres familias eorum adferre ligna et simul pueros quos alerent alias singulos alias binos quae ostenderunt fetas nostras quae in co  nopiis iacent dies aliquot esse eiuncidas ac contemnendas cui ego certe inquam nam in illyrico hoc amplius praegnatem saepe cum uenit pariendi tempus non longe ab opere discedere ibique enixam puerum referre quem non peperisse sed inuenisse putes nec non etiam hoc quas uirgines ibi appellant non numquam annorum uiginti quibus mos eorum nonne denegauit ante nuptias ut succumberent quibus uellent et incomitatis ut uagari liceret et filios habere quae ad ualitudinem pertinent hominum ac pecoris et sine medico curari possunt magistrum scripta habere oportet is enim sine litteris idoneus non est quod rationes dominicas pecuarias conficere nequiquam recte potest de numero pastorum alii angustius alii laxius constituere solent ego in octogenas hirtas oues singulos pastores constitui atticus in centenas greges ouium si magni sunt quos miliarios faciunt quidam facilius de summa hominum detrahere possis quam de minoribus ut sunt et attici et mei septingenarii enim mei tu opinor octingenarios habuisti nec tamen non ut nos arietum decumam partem ad equarum gregem quinquagenarium bini homines utique uterque horum ut secum habeat equas domitas singulas in his regionibus in quibus in stabulari solent equas abigere ut in apulia et in lucaniis accidit saepe  quoniam promissa absoluimus inquit eamus si quidem inquam adieceritis de extraordinario pecudum fructu ut praedictum est de lacte in eo et tonsura lacte est omnium rerum quas cibili causa capimus  liquentium maxime alibile et id ouillum dein caprinum quod autem maxime perpurget est equinum tum asininum dein bubulum tum caprinum sed horum sunt discrimina quaedam et a pastionibus et a pecudum natura et a motu a pastionibus quod ad alendum utile quod fit ab hordeo et stupla et omnino arido et firmo cibo pecude pasta ad perpurgandum ab ea quae a uiridi pasta eo magis si fuerit ex herbis quae ipsae sumptae perpurgare solent corpora nostra a pecudum natura quod lac melius est a ualentibus et ab his quae nondudum ueteres sunt quam si est contra a mulgendo atque ortu optimum est id quod neque nimium longe abest a mulso neque a partu continuo est sumptum ex hoc lacte casei qui fiunt maximi cibi sunt bubuli et qui difficillime transeant sumpti secundo ouilli minimi cibi et qui facillime deiciantur caprini et etiam est discrimen utrum casei molles ac recentes sint an aridi et ueteres cum molles sint magis alibiles in corpore non resides ueteres et aridi contra caseum facere incipiunt a uergiliis uernis exortis ad aestiuas uergilias mulgent uere ad caseum faciundum mane aliis temporibus meridianis horis tametsi propter loca et pabulum disparile non usque quaque idem fit in lactis duos congios addunt coagulum magnitudine oleae ut coeat quod melius leporinum et haedinum quam agninum alii pro coagulo addunt de fici ramo lac et acetum aspargunt item aliis aliquot rebus quod quod graeci appellant alii opon alii dakruon non ne  garim inquam ideo aput diuae ruminae saccellum a pastoribus satam ficum ibi enim solent sacrificari lacte pro uino et pro lactentibus mammae enim rumis siue ruminare ut ante dicebant a rumi etiam nunc dicuntur subrumi agni lactantes a lacte qui aspargi solent sales melior fossilis quam marinus de tonsura ouium primum animaduerto antequam incipiam facere num scabiem aut ulcera habeant ut si opus est ante curentur quam tondeantur tonsurae tempus inter aequinoctium uernum et solstitium cum          sudare inceperunt oues a quo sudore recens lana tonsa sucida appellata est tonsas recentes eodem die perungunt uino et oleo non nemo admixta cera alba et adipe suilla et si ea tecta solet esse quam habuit pellem intectam eam intrinsecus eadem re perinungunt et tegunt rursus siqua in tonsura plagam accepit eum locum oblinunt pice liquida oues hirtas tondent circiter hordeaceam messem in aliis locis ante faenisicia quidam has bis in anno tondent ut in hispania citeriore ac semenstres faciunt tonsuras duplicem inpendunt operam quod sic plus putant fieri lanae quo nomine quidam bis secant prata diligentiores tegeticulis subiectis oues tondere solent nequi flocci intereant dies ad eam rem sumuntur sereni et iis id faciunt fere a quarta ad decimam cum sole calidiore tonsa ex sudore eius lana fit mollior et ponderosior et colore meliore quam demptam ac conglobatam alii uellera alii uellimna appellant ex quorum uocabulo animaduerti licet prius in lana uulsuram quam tonsuram inuentam qui etiam nunc uellunt ante triduo habent ieiunas quod languidae minus aegre radices  lanae retinent omnino tonsores in italiam primum uenisse ex sicilia dicuntur p r c a ccccliii ut scriptum in publico ardeae in litteris extat eosque adduxisse publium titinium maenam olim tonsores non fuisse adsignificant antiquorum statuae quod pleraeque habent capillum et barbam magnam suscipit cossinius fructum ut ouis e lana ad uestimentum sic capra e pilis ministrat ad usum nauticum et ad bellica tormenta et fabrilia uasa neque non quaedam nationes harum pellibus sunt uestitae ut in gaetulia et in sardinia cuius usum aput anticos quoque graecos fuisse apparet quod in tragoediis senes ab hac pelle uocantur diptheriae et in comoediis qui in rustico opere morantur ut aput caecilium in hypobolimaeo habet adulescens aput terentium in heautontimorumeno senex tondentur quod magnis uillis sunt in magna parte phrygiae unde cilicia et cetera eius generis solent fieri sed quod primum ea tonsura in cilicia sit instituta nomen id cilicas adiecisse dicunt illi hoc neque ab hoc quod mutaret cossinius et simul uituli libertus in urbem ueniens ex hortis deuertitur ad nos et ego ad te missus inquit ibam domum rogatum ne diem festum faceres breuiorem et mature uenires itaque discedimus ego et scrofa in hortos ad uitulum niger in turrani noster illi partim domum partim ad menatem  rerum rusticarum de uillaticis pastionibus liber tertius cum duae uitae traditae sint hominum rustica et urbana quidni pinni dubium non est quin hae non solum loco discretae sint sed etiam tempore diuersam originem habeant antiquior enim multo rustica quod fuit tempus cum rura colerent homines neque urbem haberent etenim uetustissimum oppidum cum sit traditum graecum boeotiae thebae quod rex ogygos aedificarit in agro romano roma quam romulus rex nam in hoc nunc denique est ut dici possit non cum ennius scripsit septingenti sunt paulo plus aut minus anni augusto augurio postquam inclita condita roma est thebae quae ante cataclysmon ogygi conditae dicuntur eae tamen circiter duo milia annorum et centum sunt quod tempus si referas ad illud principium quo agri coli sunt coepti atque in casis et tuguriis habitabant nec murus et porta quid esset sciebant immani numero annorum urbanos agricolae praestant nec mirum quod diuina natura dedit agros ars humana aedificauit urbes cum artes omnes dicantur in graecia intra mille annorum repertae agri numquam  non fuerint in terris qui coli possint neque solum antiquior cultura agri sed etiam melior itaque non sine causa maiores nostri ex urbe in agros redigebant suos ciues quod et in pace a rusticis romanis alebantur et in bello ab his alebantur nec sine causa terram eandem appellabant matrem et cererem et qui eam colerent piam et utilem agere uitam credebant atque eos solos reliquos esse ex stirpe saturni regis cui consentaneum est quod initia uocantur potissimum ea quae cereri fiunt sacra nec minus oppidi quoque nomen thebae indicant antiquiorem esse agrum quod ab agri genere non a conditore nomen ei est inpositum nam lingua prisca et in graecia aeolis boeoti sine adflatu uocant collis thebas et in sabinis quo e graecia uenerunt pelasgi etiam nunc ita dicunt cuius uestigium in agro sabino uia salaria non longe a reate miliarius cliuus cum appellatur thebae agri culturam primo propter paupertatem maxime indiscretam habebant quod a pastoribus qui erant orti in eodem agro et serebant et pascebant quae postea creuerunt pecunia diuiserunt ac factum ut dicerentur alii agricolae alii pastores quae ipsa pars duplex est tametsi ab nullo satis discreta quod altera est uillatica pastio altera agrestis haec nota et nobilis quod et pecuaria appellatur et multum homines locupletes ob eam rem aut conductos aut emptos habent saltus altera uillatica quod humilis uidetur a quibusdam adiecta ad agri culturam cum esset pastio neque explicata tota separatim quod sciam ab ullo itaque cum putarem esse rerum rusticarum quae constituta sunt fructus causa tria genera unum de agri cultura alterum de re pecuaria tertium de uillaticis pastionibus tres libros institui  e quis duo scripsi primum ad fundaniam uxorem de agri cultura secundum de pecuaria ad turranium nigrum qui reliquus est tertius de uillaticis fructibus in hoc ad te mitto quod uisus sum debere pro nostra uicinitate et amore scribere potissimum ad te cum enim uillam haberes opere tectorio et intestino ac pauimentis nobilibus lithostrotis spectandam et parum putasses esse ni tuis quoque litteris exornati parietes essent ego quoque quo ornatior ea esse posset fructu quod factu quod facere possem haec ad te misi recordatus de ea re sermones quos de uilla perfecta habuissemus de quibus exponendis initium capiam hinc  comitiis aediliciis cum sole caldo ego et q axius senator tribulis suffragium tulissemus et candidatos cui studebamus uellemus esse praesto cum domum rediret axius mihi dum diribentur inquit suffragia uis potius uillae publicae utamur umbra quam priuati candidati tabella dimidiata aedificemus nobis opinor inquam non solum quod dicitur malum consilium consultori est pessimum sed etiam bonum consilium qui consulit et qui consulitur bonum habendum itaque imus uenimus in uillam ibi appium claudium augurem sedentem inuenimus in subselliis ut consuli siquid usus poposcisset esset praesto sedebat ad sinistram ei cornelius merula consulari familia ortus et fircellius pauo reatinus ad dextram minucius pica et m petronius passer ad quem cum accessissemus auxius appio subridens recipis nos inquit in tuum ornithona ubi sedes inter aues ille ego uero inquit te praesertim quoius aues hospitales etiam nunc ructor quas mihi apposuisti paucis ante diebus in uilla rea  tina ad lacum uelini eunti de controuersiis interamnatium et reatinorum sed non haec inquit uilla quam quam aedificarunt maiores nostri frugalior ac melior est quam tua illa perpolita in reatino nuncubi hic uides citrum aut aurum num minium aut armenium num quod emblema aut lithostrotum quae illic omnia contra aurum et cum haec sit communis uniuersi populi illa solius tua haec quo succedant e campo ciues et reliqui homines illa quo equae et asini praeterea cum ad rem publicam administrandam haec sit utilis ubi cohortes ad dilectum consuli adductae considant ubi arma ostendant ubi censores censu admittant populum tua scilicet inquit auxius haec in campo martio extremo utilis et non deliciis sumptuosior quam omnes omnium uniuersae reatinae tua enim oblitae tabulis pictis nec minus signis at mea uestigium ubi sit nullum lysippi aut antiphilu at crebra sartoris et pastoris et cum illa non sit sine fundo magno et eo polito cultura                                   tua ista neque agrum habeat ullum nec bouem nec equam denique quid tua habet simile uillae illius quam tuus auos ac proauos habebat nec enim ut illa faenisicia uidit arida in tabulato nec uindemiam in cella neque in granario messim nam quod extra urbem est aedificium nihilo magis ideo est uilla quam eorum aedificia qui habitant extra portam flumentanam aut in aemilianis  appius subridens quoniam ego ignoro inquit quid sit uilla uelim me doceas ne labar in imprudentiam quod uolo emere a m seio in ostiensi uillam quod si ea aedificia uillae non sunt quae asinum tuum quem mihi quadraginta milibus emptum ostendebas aput te non habent metuo ne pro uilla emam ostia in litore seianas aedes quod aedificium hic me lucius merula impulit ut cuperem habere cum diceret nullam se accepisse uillam qua magis delectatus esset cum apud eum dies aliquot fuisset nec tamen ibi se uidisse tabulam pictam neque signum aheneum aut marmoreum ullum nihilo magis torcula uasa uindemiatoria aut serias olearias aut trapetas axius aspicit merulam et quid igitur inquit est ista uilla si nec urbana habet ornamenta neque rustica membra quoi ille num minus uilla tua erit ad angulum uelini quam neque pictor neque tector uidit umquam quam in rosia quae est polita opere tectorio eleganter quam dominus habes communem cum asino cum significasset nutu nihilo minus esse uillam eam quae esset simplex rusticam quam eam in quae esset utrumque et ea et urbana et rogasset quid ex iis rebus colligeret quid inquit si propter pastiones tuus fundus in rosia probandus sit et quod ibi pascitur pecus ac stabulatur recte uilla appellatur haec quoque simili de causa debet uocari uilla in qua propter pastiones fructus capiuntur magni quid enim refert utrum propter oues an propter aues fructus capias anne dulcior est fructus apud te ex bubulo pecore unde apes nascuntur quam ex apibus quae ad uillam sei  in aluariis opus faciunt et num pluris tu e uilla illic natos uerres lanio uendis quam hinc apros macellario seius qui minus ego inquit axius istas habere possum in reatina uilla nisi si apud seium siculum fit mel corsicum in reatino et hic aprum glas cum pascit empticia facit pinguem illic gratuita exilem appius posse ad te fieri inquit seianas pastiones non negauit merula ego non esse ipse uidi duo enim genera cum sint pastionum unum agreste in quo pecuariae sunt alterum uillaticum in quo sunt gallinae ac columbae et apes et cetera quae in uilla solent pasci de quibus et poenus mago et cassius dionysius et alii quaedam separatim ac dispersim in libris reliquerunt quae seius legisse uidetur et ideo ex iis pastionibus ex una uilla maioris fructus capere quam alii faciunt ex toto fundo certe inquit merula nam ibi uidi greges magnos anserum gallinarum columbarum gruum pauonum nec non glirium piscium aprorum ceterae uenationis ex quibus rebus scriba librarius libertus eius qui apparuit uarroni et me absente patrono hospitio accipiebat in annos singulos plus quinquagena milia e uilla capere dicebat axio admiranti certe nosti inquam materterae meae fundum in sabinis qui est ad quartum uicesimum lapidem uia salaria a roma quidni inquit ubi aestate diem meridie diuidere soleam cum eo reate ex urbe aut cum inde uenio hieme noctu ponere castra atque in hac uilla qui est ornithon ex eo uno quinque milia scio uenisse turdorum denariis ternis ut sexaginta milia ea pars reddiderit eo anno uillae bis tantum quam tuus fundus ducentum iugerum reate reddit quid sexaginta inquit axius sexaginta sexaginta derides sexaginta inquam sed ad  hunc bolum ut peruenias opus erit tibi aut epulum aut triumphus alicuius ut tunc fuit scipionis metelli aut collegiorum cenae quae nunc innumerabiles excandefaciunt annonam macelli reliquis annis omnibus si non hanc expectabis summam spero non tibi decoquet non ornithon neque hoc accidit his moribus nisi raro ut decipiaris quotus quisque enim est annus quo non uideas epulum aut triumphum aut collegia non epulari quae nunc innumerabiles incendunt annonam sed propter luxuriam inquit quodam modo epulum cotidianum est intra ianuas romae nonne item l abuccius homo ut scitis apprime doctus cuius luciliano charactere sunt libelli dicebat in albano fundum suum pastionibus semper uinci a uilla agrum enim minus decem milia reddere uillam plus uicena idem secundum mare quo loco uellet si parasset uillam se supra centum milia e uilla recepturum agro age non m cato nuper cum luculli accepit tutelam e piscinis eius quadraginta milibus sestertis uendidit piscis axius merula mi inquit recipe me quaeso discipulum uillaticae pastionis ille qui simulac promiseris minerual incipiam inquit id est cenam ego uero non recuso uel hodie uel ex ista pastione crebro appius credo simulac primum ex isto uillatico pecore mortui erunt anseres aut pauones cui ille quid enim interest utrum morticinas editis uolucres an pisces quos nisi mortuos estis numquam sed oro te inquit induce me in uiam disciplinae uillaticae pastionis ac uim formamque eius expone  merula non grauate primum inquit dominum scientem esse oportet earum rerum quae in uilla circumue eam animalia ali ac pasci possint ita ut  domino sint fructui ac delectationi eius disciplinae genera sunt tria ornithones leporaria piscinae nunc ornithonas dico omnium alitum quae intra parietes uillae solent pasci leporaria te accipere uolo non ea quae tritaui nostri dicebant ubi soliti lepores sint sed omnia saepta afficta uillae quae sunt et habent inclusa animalia quae pascantur similiter piscinas dico eas quae in aqua dulci aut salsa inclusos habent pisces ad uillam harum rerum singula genera minimum in binas species diuidi possunt in prima parte ut sint quae terra modo sint contentae ut sunt pauones turtures turdi in altera specie sunt quae non sunt contentae terra solum sed etiam aquam requirunt ut sunt anseres querquedulae anates sic alterum genus illut uenaticum duas habet diuersas species unam in qua est aper caprea lepus altera item extra uillam quae sunt ut apes cochleae glires tertii generis aquatilis item species duae partim quod habent pisces in aqua dulci partim quod in marina de his sex partibus ad ista tria genera item tria genera artificum paranda aucupes uenatores piscatores aut ab iis emenda quae tuorum seruorum diligentia tuearis in fetura ad partus et nata nutricere saginesque in macellum ut perueniant neque non etiam quaedam adsumenda in uillam sine retibus aucupis uenatoris piscatoris ut glires cochlias gallinas earum rerum cultura instituta prima ea quae in uilla habetur non enim solum augures romani ad auspicia primum pararunt pullos sed etiam patres familiae rure secunda quae macerie ad uillam uenationis causa cluduntur et propter aluaria apes enim subter sugrundas ab initio  uillatico usae tecto tertiae piscinae dulces fieri coeptae et e fluminibus captos recepere ad se pisces omnibus tribus his generibus sunt bini gradus superiores quos frugalitas antiqua inferiores quos luxuria posterior adiecit primus enim ille gradus anticus maiorum nostrum erat in quo essent auiaria duo dumtaxat in plano cohors in qua pascebantur gallinae et earum fructus erat oua et pulli alter sublimis in quo erant columbae in turribus aut summa uilla contra nunc auiaria sunt nomine mutato quod uocantur ornithones quae palatum suaue domini parauit ut tecta maiora habeant quam tum habebant totas uillas in quibus stabulentur turdi ac pauones sic in secunda parti ac leporario pater tuus axii praeterquam lepusculum e uenatione uidit numquam neque enim erat magnum id saeptum quod nunc ut habeant multos apros ac capreas complura iugera maceriis concludunt non tu inquit mihi cum emisti fundum tusculanum a                                  m pisone in leporario apri fuerunt multi in tertia parti quis habebat piscinam nisi dulcem et in ea dumtaxat squalos ac mugiles pisces quis contra nunc mithon non dicit sua nihil interesse utrum iis piscibus stagnum habeat plenum an ranis non philippus cum ad ummidium hospitem casini deuertisset et ei e tuo flumine lupum piscem formosum apposuisset atque ille gustasset et expuisset dixit peream ni piscem putaui esse sic nostra aetas in quam luxuriam propagauit leporarias hac piscinas protulit ad mare et in eas pelagios greges piscium reuocauit non propter has appellati sergius orata et licinius  murena quis enim propter nobilitates ignorat piscinas philippi hortensi lucullorum quare unde uelis  me incipere axi dic ille ego uero inquit ut aiunt post principia in castris id est ab his temporibus quam superioribus quod ex pauonibus fructus capiuntur maiores quam e gallinis atque adeo non dissimulabo quod uolo de ornithone primum quod lucri fecerunt hoc nomen turdi sexaginta enim milia fircelina excande me fecerunt cupiditate merula duo genera sunt inquit ornithonis unum delectationis causa ut uarro hic fecit noster sub casino quod amatores inuenit multos alterum fructus causa quo genere macellarii et in urbe quidam habent loca clausa et rure maxime conducta in sabinis quod ibi propter agri naturam frequentes apparent turdi ex iis tertii generis uoluit esse lucullus coniunctum auiarium quod fecit in tusculano ut in eodem tecto ornithonis inclusum triclinium haberet ubi delicate cenitaret et alios uideret in mazonomo positos coctos alios uolitare circum fenestras captos quod inutile inuenerunt nam non tantum in eo oculos delectant intra fenestras aues uolitantes quantum offendit quod  alienus odor opplet nares sed quod te malle arbitror axi dicam de hoc ornithone quod fructus causa faciunt unde non ubi sumuntur pingues turdi igitur testudo ut peristylum tectum tegulis aut rete fit magna in qua milia aliquot turdorum ac merularum includere possint quidam cum eo adiciant praeterea aues alias quoque quae pingues ueneunt care ut miliariae ac coturnices in hoc tectum aquam uenire oportet per fistulam et eam potius per canales angustas serpere quae facile extergeri possint si enim late ibi diffusa aqua et inquinatur facilius et bibitur  inutilius et ex eis caduca quae abundat per fistulam exire ne luto aues laborent ostium habere humile et angustum et potissimum eius generis quod cocliam appellant ut solet esse in cauea in qua tauri pugnare solent fenestras raras per quas non uideantur extrinsecus arbores aut aues quod earum aspectus ac desiderium marcescere facit uolucres inclusas tantum locum luminis habere oportet ut aues uidere possint ubi adsidant ubi cibus ubi aqua sit tectorio tacta esse leui circum hostia ac fenestras nequa intrare mus aliaue quae bestia possit circum huius aedificii parietes intrinsecus multos esse palos ubi aues adsidere possint praeterea e perticis inclinatis ex humo ad parietem et in eis trauersis gradatim modicis interuallis perticis adnexis ad speciem cancellorum scenicorum ac theatri deorsum in terram esse aquam quam bibere possint cibatui offas positas eae maxime glomerantur ex ficis et farre mixto diebus uiginti antequam tollere uult turdos largius dat cibum quod plus ponit et farre subtiliore incipit alere in hoc tecto caueas quae caueae tabulata habeant aliquot ad perticarum subplementum contra hoc auiarium    quae mortuae ibi sunt aues ut domino numerum reddat solet ibidem seruare cum opus sunt ex hoc auiario ut sumantur idoneae excludantur in minusculum auiarium quod est coniunctum cum maiore ostio lumine inlustriore quod seclusorium appellant ibi cum eum numerum habet exclusum quem sumere uult omnes occidit hoc ideo in secluso clam ne reliqui si uideant despondeant animum atque alieno tempore uenditoris moriantur non ut aduenae uolucres pullos faciunt in agro ciconiae in tecto hirundines sic aut hic aut illic turdi qui cum sint nomine mares re uera feminae  quoque sunt neque id non secutum ut esset in merulis quae nomine feminino mares quoque sunt praeterea uolucres cum partim aduenae sint ut hirundines et grues partim uernaculae ut gallinae ac columbae de illo genere sunt turdi aduenticio ac quotannis in italiam trans mare aduolant circiter aequinoctium autumnale et eodem reuolant ad aequinoctium uernum et alio tempore turtures ac coturnices immani numero hoc ita fieri apparet in insulis propinquis pontiis palmariae pandateriae ibi enim in prima uolatura cum ueniunt morantur dies paucos requiescendi causa itemque faciunt cum ex italia trans mare remeant appius axio si quinque milia hoc coieceris inquit et erit epulum ac triumphus sexaginta milia quae uis statim in fenus des licebit multum tum mihi tu dic illut alterum genus ornithonis qui animi causa constitutus a te sub casino fertur in quo diceris longe uicisse non modo archetypon inuentoris nostri ornithotrophion m laeni strabonis qui brundisii hospes noster primus in peristylo habuit exhedera conclusas aues quas pasceret obiecto rete sed etiam in tusculano magna aedificia luculli quoi ego cum habeam sub oppido casino flumen quod per uillam fluat liquidum et altum marginibus lapideis latum pedes quinquaginta septem et e uilla in uillam pontibus transeatur longum pedes dccccl derectum ab insula ad musaeum quae est in imo fluuio ubi confluit altera amnis ad summum flumen ubi est musaeum circum huius ripas ambulatio sub dio pedes lata denos ab hac ambulatio est in agrum uersus ornithonis  locus ex duabus partibus dextra et sinistra maceriis altis conclusus inter quas locus qui est ornithonis patet in latitudinem pedes xluiii deformatus ad tabulae litterariae speciem cum capitulo forma quae est quadrata patet in latitudinem pedes xluiii in longitudinem pedes lxxii quaad capitulum rutundum est pedes xxuii ad haec ita ut in margine quasi infimo tabulae descripta sit ambulatio ab ornithone plumula in qua media sunt caueae qua introitus itur in aream est in limine in lateribus dextra et sinistra porticus sunt primoribus columnis lapideis pro mediis artibusculis humilibus ordinatae cum a summa macerie ad epistylum tecta porticus sit rete cannabina et ab epistylo ad stylobaten hae sunt auibus omnigenus oppletae quibus cibus ministratur per retem et aqua riuolo tenui adfluit secundum stylobatis interiorem partem dextra et sinistra ad summam aream quadratam e medio diuersae duae non latae oblongae sunt piscinae ad porticuas uersus inter eas piscinas tantummodo accessus semita in tholum qui est ultra rutundus columnatus ut est in aede catuli si pro parietibus feceris columnas extra eas columnas est silua manu sata grandibus arboribus tecta ut infima perluceat tota saepta maceriis altis intra tholis columnas exteriores lapideas et totidem interiores ex abiete tenues locus est pedes quinque latus inter columnas exteriores pro pariete reticuli e neruis sunt ut prospici in siluam possit et quae ibi sunt uideri neque auis ea transire intra interiores columnas pro pariete rete auiarium est obiectum inter has et exteriores gradatim substructum ut theatridion auium  mutuli crebri in omnibus columnis inpositi sedilia auium intra retem aues sunt omnigenus maxime cantrices ut lusciniolae ac merulae quibus aqua ministratur per canaliculum cibus obicitur sub retem subter columnarum stylobaten est lapis a falere pedem et dodrantem alta ipsum falere ad duo pedes altum a stagno latum ad quinque ut in culcitas et columellas conuiuae pedibus circumire possint infimo intra falere est stagnum cum margine pedali et insula in medio parua circum falere et naualia sunt excauata anatium stabula in insula est columella in qua intus axis qui pro mensa sustinet rotam radia           tam ita ut ad extremum ubi orbile solet esse arcuata tabula cauata sit ut tympanum in latitudinem duo pedes et semipedem in altitudinem palmum haec ab uno puero qui ministrat ita uertitur ut omnia una ponantur et ad bibendum et ad edendum et admoueantur ad omnes conuiuas ex suggesto faleris ubi solent esse peripetasmata prodeunt anates in stagnum ac nant e quo riuus peruenit in duas quas dixi piscinas ac pisciculi ultro ac citro commetant cum et aqua calida et frigida ex orbi ligneo mensaque quam dixi in primis radiis esse epitoniis uersis ad unum quemque factum sit ut fluat conuiuam intrinsecus sub tholo stella lucifer interdiu noctu hesperus ita circumeunt ad infimum hemisphaerium ac mouentur ut indicent quot sint horae in eodem hemisphaerio medio circum cardinem est orbis uentorum octo ut athenis in horologio quod fecit cyrrestes ibique eminens radius a cardine ad orbem ita mouetur ut eum tangat uentum qui flet ut intus scire possis cum haec loqueremur clamor fit in campo nos athletae comitiorum ima cum id fieri non miraremur  propter studia suffragatorum et tamen scire uellemus quid esset uenit ad nos pantulaeius parra narrat ad tabulam cum diriberent quendam deprensum tesserulas coicientem in loculum eum ad consulem tractum a fautoribus competitorum pauo surgit quod eius candidati custos dicebatur deprensus  axius de pauonibus inquit libere licet dicas quoniam discessit fircellius qui secus siquid diceres de iis gentilitatis causa fortasse an tecum duceret serram quoi merula de pauonibus nostra memoria inquit greges haberi coepti et uenire magno ex iis m aufidius lurco supra sexagena milia nummum in anno dicitur capere ii aliquanto pauciores esse debent mares quam feminae si ad fructum spectes si ad delectationem contra formosior enim mas pascendi greges agrestes transmarini esse dicuntur in insulis sami in luco iunonis item in planasia in insula m pisonis hi ad greges constituendos parantur bona aetate et bona forma huic enim natura formae e uolucribus dedit palmam ad admissuram haec minores bimae non idoneae nec iam maiores natu pascuntur omne genus obiecto frumento maxime hordeo itaque seius iis dat in menses singulos hordei singulos modios ita ut in fetura det uberius antequam salire incipiant in has a procuratore ternos pullos exigit eosque cum creuerunt quinquagenis denariis uendit ut nulla auis hunc assequatur fructum praeterea oua emit ac supponit gallinis ex quibus ex iis excusos pullos refert in testudinem eam in qua pauones habet quod tectum pro multitudine pauonum  fieri debet et habere cubilia discreta tectorio leuata quo neque serpens neque bestia accedere ulla possit praeterea habere locum ante se quo pastum exeant diebus apricis utrumque locum purum esse uolunt hae uolucres itaque pastorem earum cum uatillo circumire oportet ac stercus tollere ac conseruare quod et ad agri culturam idoneum est et ad substramen pullorum primus hos q hortensius augurali aditiali cena posuisse dicitur quod potius factum tum luxuriosi quam seueri boni uiri laudabant quem cito secuti multi extulerunt eorum pretia ita ut oua eorum denariis ueneant quinis ipsi facile quinquagenis grex centenarius facile quadragena milia sestertia ut reddat ut quidem abuccius aiebat si in singulos ternos exigeret pullos perfici sexagena posse  interea uenit apparitor appi a consule et augures ait citari ille foras exit e uilla at in uillam intro inuolant columbae de quibus mede columbisrula axio si umquam ex peristerotrophion constituisses has tuas esse putares quamuis ferae essent duo enim genera earum in peristerotrophio esse solent unum agreste ut alii dicunt saxatile quod habetur in turribus ac columinibus uillae a quo appellatae columbae quae propter timorem naturalem summa loca in tectis captant quo fit ut agrestes maxime sequantur turres in quas ex agro euolant suapte sponte ac remeant alterum genus illud columbarum est clementius quod cibo domestico contentum intra limina ianuae solet pasci hoc genus maxime est colore albo illut alterum agreste sine albo uario ex iis duabus stirpibus fit miscellum tertium genus fructus causa atque incedunt in locum unum quod alii uocant peristerona alii peri  sterotrophion in quo uno saepe uel quinque milia sunt inclusae peristeron fit ut testudo magna camara tectus uno ostio angusto fenestris punicanis aut latioribus reticulatis utrimque ut locus omnis sit inlustris neue quae serpens aliutue quid animal maleficum introire queat intrinsecus quam leuissimo marmorato toti parietes ac camarae oblinuntur et extrinsecus circum fenestras ne mus aut lacerta qua adrepere ad columbaria possit nihil enim timidius columba singulis paribus columbaria fiunt rutunda in ordinem crebra ordines quam plurimi possunt a terra usque ad camaram columbaria singula esse oportet ut os habeat quo modo introire et exire possit intus ternarum palmarum ex omnibus partibus sub ordines singulos tabulae fictae ut sint bipalmes quo utantur uestibulo ac prodeant aquam esse oportet quae influat unde et bibere et ubi lauari possint permundae enim sunt hae uolucres itaque pastorem columbarum quotquot mensibus crebro oportet euerrere est enim quod eum inquinat locum appositum ad agri culturam ita ut hoc optimum esse scripserint aliquot siuequae columba quid offenderit ut medeatur siquae perierit ut efferatur siqui pulli idonei sunt ad uendendum promat item quae fetae sunt in certum locum ut disclusum ab aliis rete habeat quo transferantur e quo foras ex peristerone euolare possint matresque quod faciunt duabus de causis una si fastidiunt aut inclusae consenescunt quod libero aere cum exierint in agros redintegrentur altera de causa propter inlicium ipsae enim propter pullos quos habent utique redeunt nisi a coruo occisae aut ab accipitre inter  ceptae quos columbarii interficere solent duabus uirgis uiscatis defictis in terra inter se curuatis cum inter eas posuerint obligatum animal quod item petere soleant accipitres qui ita decipiuntur cum se obleuerunt uisco columbas redire solere ad locum licet animaduertere quod multi in theatro e sinu missas faciunt atque ad locum redeunt quae nisi reuerterentur non emitterentur cibus apponitur circum parietes in canalibus quas extrinsecus per fistulas supplent delectantur milio tritico hordeo piso fasiolis eruo item fere haec in turribus ac summis uillis qui habent agrestes columbas quaad possunt imitandum in peristeronas aetate bona parandum neque pullos neque uetulas totidem mares quot feminas nihil columbis fecundius itaque diebus quadragenis concipit et parit et incubat et educat et hoc fere totum annum faciunt tantummodo interuallum faciunt a bruma ad aequinoctium uernum pulli nascuntur bini qui simulac creuerunt et habent robor cum matribus pariunt qui solent saginare pullos columbinos quo pluris uendant secludunt eos cum iam pluma sunt tecti deinde manducato candido farciunt pane hieme hoc bis aestate ter mane meridie uesperi hieme demunt cibum medium qui iam pinnas incipiunt habere relincunt in nido inlisis cruribus et matribus uberius ut cibo uti possint obiciunt eo enim totum diem se et pullos pascunt qui ita educantur celerius pinguiores fiunt quam alii et candidae fiunt parentes eorum romae si sunt formosi bono colore integri boni seminis paria singula uolgo ueneunt ducenis nummis nec non eximia singulis milibus nummum quas nuper cum mercator tanti emere uellet a l axio equite romano minoris quadringentis denariis daturum negauit axius si possem emere inquit peristerona factum quem ad  modum in aedibus cum habere uellem emi fictilia columbaria iam issem emptum et misissem ad uillam quasi uero inquit pica non in urbe quoque sint multi an tibe columbaria qui in tegulis habent non         uidentur habere peristeronas cum aliquot supra centum milium sestertium habeant instrumentum e quis alicuius totum emas censeo et antequam aedificas rure magnum condiscas hic in urbe cotidie lucrum assem semissem condere in loculos tum merula sic perge deinceps  ille turturibus item inquit locum constituendum proinde magnum ac multitudinem alere uelis eumque item ut de columbis dictum est ut habeat ostium ac fenestras et aquam puram ac parietes ac camaras munitas tectorio sed pro columbariis in pariete mutulos aut palos in ordinem supra quos tegeticulae cannabinae sint impositae infimum ordinem oportet abesse a terra non minus tres pedes inter reliquos dodrantes a summo ad camaram ad semipedem aeque latum ac mutulus a pariete extare potest in quibus dies noctesque pascuntur cibatui quod sit obiciunt triticum siccum in centenos uicenos turtures fere semodium cottidie euerrentes eorum stabula a stercore ne offendantur quod item seruatur ad agrum colendum ad saginandum adpositissimum tempus circiter messem etenim matres eorum tum optimae sunt cum pulli plurimi gignuntur qui ad farturam meliores itaque eorum fructus id temporis maxime consistit  axius ego quae requiro farturae assurae membra de palumbis gallinis dic sodes merula tum de  reliquis siquid idoneum fuerit ratiocinari licebit igitur sunt gallinae quae uocantur generum trium uillaticae et rusticae et africanae gallinae uillaticae sunt quas deinceps rure habent in uillis de his qui ornithoboscion instituere uult id est adhibita scientia ac cura ut capiant magnos fructus ut maxime factitauerunt deliaci haec quinque maxime animaduertant oportet de emptione cuius modi et quam multas parent de fetura quem ad modum admittant et pariant de ouis quem ad modum incubent et excudant de pullis quem ad modum et a quibus educentur hisce appendix adicitur pars quinta quem ad modum saginentur ex quis tribus generibus proprio nomine uocantur feminae quae sunt uillaticae gallinae mares galli capi semimares qui sunt castrati gallos castrant ut sint capi candenti ferro inurentes ad infima crura usque dum rumpatur et quod extat ulcus oblinunt figlina creta qui spectat ut ornithoboscion perfectum habeat scilicet genera ei tria paranda maxime uillaticas gallinas e quis in parando eligat oportet fecundas plerumque rubicunda pluma nigris pinnis imparibus digitis magnis capitibus crista erecta amplas hae enim ad partiones sunt aptiores gallos salaces qui animaduertunt si sunt lacertosi rubenti crista rostro breui pleno acuto oculis rauis aut nigris palea rubra subalbicanti collo uario aut aureolo feminibus pilosis cruribus breuibus unguibus longis caudis magnis frequentibus pinnis item qui elati sunt ac uociferant saepe in certamine pertinaces et qui animalia quae nocent gallinis non modo non pertimescant sed etiam pro gallinis propugnent nec tamen sequendum in seminio legendo tanagricos et melicos et chalcidicos qui sine dubio sunt pulchri et  ad proeliandum inter se maxime idonei sed ad partus sunt steriliores si ducentos alere uelis locus saeptus adtribuendus in quo duae caueae coniunctae magnae constituendae quae spectent ad exorientem uersus utraeque in longitudinem circiter decem pedum latitudine dimidio minores quam in altitudine paulo humiliores in utraque fenestra lata tripedalis et eae pede altiores e uiminibus factae raris ita ut lumen praebeant multum neque per eas quicquam ire intro possit quae nocere solent gallinis inter duas ostium sit qua gallinarius curator earum ire possit in caueis crebrae perticae traiectae sint ut omnes sustinere possint gallinas contra singulas perticas in pariete exclusa sint cubilia earum ante sit ut dixi uestibulum saeptum in quo diurno tempore esse possint atque in puluere uolutari praeterea sit cella grandis in qua curator habitet ita ut in parietibus circum omnia plena sint cubilia gallinarum aut exculpta aut adficta firmiter motus enim cum incubat nocet in cubilibus cum parturient acus substernendum cum pepererunt tollere substramen et recens aliut subicere quod pulices et cetera nasci solent quae gallinam conquiescere non patiuntur ob quam rem oua aut inaequabiliter maturescunt aut consenescunt quae uelis incubet negant plus xxu oportere oua incubare quamuis propter fecunditatem pepererit plura optimum esse partum ab aequinoctio uerno ad autumnale itaque quae ante aut post nata sunt et etiam prima eo tempore non supponenda et ea quae subicias potius uetulis quam pullitris et quae rostra aut ungues non habeant acutos quae debent  potius in concipiendo occupatae esse quam incubando adpositissimae ad partum sunt anniculae aut bimae si oua gallinis pauonina subicias cum iam decem dies fouere coepit tum denique gallinacia subicere ut una excudat gallinaciis enim pullis bis deni dies opus sunt pauoninis ter noueni eas includere oportet ut diem et noctem incubent praeterquam a mane et uespere dum cibus ac potio is detur curator oportet circumeat diebus interpositis aliquot ac uertere oua ut aequabiliter concalefiant oua plena sint atque utilia necne animaduerti aiunt posse si demiseris in aquam quod inane natet plenum desidit qui ut hoc intellegant concutiant errare quod inanes uitales uenas confundant in iis idem aiunt cum ad lumen sustuleris quod perluceat id esse ob inane qui haec uolunt diutius seruari perfricant sale minuto aut muria tres aut quattuor horas eaque abluta condunt in furfures aut acus in supponendo oua obseruant ut sint numero inparia oua quae incubantur habeantne semen pulli curator quadriduo post quam incubari coepit intellegere potest si contra lumen tenuit et purum unius modi esse animaduertit putant eiciendum et aliud subiciundum excusos pullos subducendum ex singulis nidis et subiciendum ei quae habeat paucos ab eaque si reliqua sint oua pauciora tollenda et subicienda aliis quae nondum excuderunt et minus habent triginta pullos hoc enim gregem maiorem non faciendum obiciendum pullis diebus xu primis mane subiecto puluere ne rostris noceat terra dura polentam mixtam cum nasturtii semine et aqua aliquanto ante factam intritam ne tum denique in eorum corpore turgescat aqua prohibendum qua  de clunibus coeperint habere pinnas e capite e collo eorum crebro eligendi pedes saepe enim propter eos consenescunt circum caueas eorum incendendum cornum ceruinum ne quae serpens accedat quarum bestiarum ex odore solent interire prodigendae in solem et in stercilinum ut uolutare possint quod ita alibiliores fiunt neque pullos sed omne ornithoboscion cum aestate tum utique cum tempestas sit mollis atque apricum intento supra rete quod prohibeat eas extra saepta euolare et in eas inuolare extrinsecus accipitrem aut quid aliut euitantem caldorem et frigus quod utrumque iis aduersum cum iam pinnas habebunt consuefaciundum ut unam aut duas sectentur gallinas ceterae ut potius ad pariendum sint expeditae quam in nutricatu occupatae incubare oportet incipere secundum nouam lunam quod fere quae ante pleraque non succedunt diebus fere uiginti excudunt de quibus uillaticis quoniam uel nimium dictum breuitate reliqua conpensabo gallinae rusticae sunt in urbe rarae nec fere mansuetae nisi in cauea uidentur romae similes facie non his gallinis uillaticis nostris sed africanis aspectu ac facie incontaminatae in ornatibus publicis solent poni cum psittacis ac merulis albis item aliis id genus rebus inusitatis neque fere in uillis oua ac pullos faciunt sed in siluis ab his gallinis dicitur insula gallinaria appellata quae est in mari tusco secundum italiam contra montes liguscos intimilium album ingaunum alii ab his uillaticis inuectis a nautis ibi feris factis procreatis gallinae africanae sunt grandes uariae gibberiae quas meleagridas ap                      pellant graeci haec nouissimae in triclinium genani  um introierunt e culina propter fastidium hominum ueneunt propter penuriam magno de tribus generibus gallinae saginantur maxime uillaticae eas includunt in locum tepidum et angustum et tenebricosum quod motus earum et lux pinguitudinis uindicta ad hanc rem electis maximis gallinis nec continuo his quas melicas appellant falso quod antiqui ut thetin thelim dicebant sic medicam melicam uocabant hae primo dicebantur quae ex medica propter magnitudinem erant allatae quaeque ex iis generatae postea propter similitudinem amplae omnes ex iis euulsis ex alis pinnis et e cauda farciunt turundis hordeaceis partim admixtis e farina lolleacia aut semine lini ex aqua dulci bis die cibum dant obseruantes ex quibusdam signis ut prior sit concoctus antequam secundum dent dato cibo quom perpurgarunt caput nequos habeat pedes rursus eas concludunt hoc faciunt usque ad dies xxu tunc denique pingues fiunt quidam et triticeo pane intrito in aquam mixto uino bono et odorato farciunt ita ut diebus xx pingues reddant ac teneras si in farciendo nimio cibo fastidiunt remittendum in datione pro portione ac decem primis processit in posterioribus ut deminuat eadem ratione ut uicesimus dies et primus sint pares eodem modo palumbos farciunt ac reddunt pingues  transi inquit axius nunc in illud genus quod non est ulla uilla ac terra contentum sed requirit piscinas quod uos philograeci uocatis amphibium in quibus ubi anseres aluntur nomine alieno chenoboscion appellatis horum greges scipio metellus et m seius habent magnos aliquot merula seius in  quit ita greges comparauit anserum ut hos quinque gradus obseruaret quos in gallinis dixi hi sunt de genere de fetura de ouis de pullis de anseribus de sagina primum iubebat seruum in legendo obseruare ut essent ampli et albi quod plerumque pullos similes sui faciunt est enim alterum genus uarium quod ferum uocatur nec cum iis libenter congregantur nec non aeque fit mansuetum anseribus ad admittendum iis tempus est aptissimum a bruma ad pariendum et incubandum a kalendis februariis uel martiis usque ad solstitium saliunt fere in aqua iniguntur in flumen aut piscinam singulae non plus quam ter in anno pariunt singulis ubi pariant faciendum haras quadratas circum binos pedes et semipedem eas substernendum palea notandum earum oua aliquo signo quod aliena non excudunt ad incubandum supponunt plerumque nouem aut undecim qui hoc minus quinque qui hoc plus xxu incubat tempestatibus dies triginta tepidioribus xxu cum excudit quinque diebus primis patiuntur esse cum matre deinde cotidie serenum cum est producunt in prata item piscinas aut paludes iisque faciunt haras supra terram aut suptus in quas non inducunt plus uicenos pullos easque cellas prouident ne habeant in solo umorem et ut molle habeant substramen e palea aliaue qua re neue qua eo accedere possint mustelae aliaeue quae bestiae noceant anseres pascunt in umidis locis et pabulum serunt quod aliquem ferant fructum seruntque his herbam quae uocatur seris quod ea aqua tacta etiam  cum est arida fit uiridis folia eius decerpentes dant ne si eo inegerint ubi nascitur aut obterendo perdant aut ipsi cruditate pereant uoraces enim sunt natura quo temperandum iis qui propter cupiditatem saepe in pascendo si radicem prenderunt quam educere uelint e terra abrumpunt collum perinbecillum enim id ut caput molle si haec herba non est dandum hordeum aut frumentum aliut cum est tempus farraginis dandum ut in serii dixi cum incubant hordeum iis intritum in aqua apponendum pullis primum biduo polenta aut hordeum apponitur tribus proximis nasturtium uiride consectum minutatim ex aqua in uas aliquod cum autem sunt inclusi in haras aut speluncas ut dixi uiceni obiciunt iis polentam hordeaceam aut farraginem herbamue teneram aliquam concisam ad saginandum eligunt pullos circiter sesquimensem qui sunt nati eos includunt in saginario ibique polentam et pollinem aqua madefacta dant cibum ita ut ter die saturent secundum cibum large ut bibant faciunt potestatem sic curati circiter duobus mensibus fiunt pingues quotienscumque sumpserunt locus solet purgari quod ipsae amant locum purum neque ipsi ullum ubi fuerunt relincunt purum  qui autem uolunt greges anatium habere ac constituere nessotrophion primum locum quoi est facultas eligere oportet palustrem quod eo maxime delectantur si id non potissimum ibi ubi sit naturalis aut lacus aut stagnum aut manu facta piscina quo gradatim descendere possint saeptum altum esse oportet ubi uersentur ad pedes quindecim ut uidistis ad uillam sei quod uno ostio claudatur circum totum parietem  intrinsecus crepido lata in qua secundum parietem sint tecta cubilia ante eas uestibulum earum exaequatum tectorio opere testaceo in eo perpetua canalis in quam et cibus inponitur iis et inmittitur aqua sic enim cibum capiunt omnes parietes tectorio leuigantur ne faeles aliaue quae bestia introire ad nocendum possit idque saeptum totum rete grandibus maculis integitur ne eo inuolare aquila possit neue ea euolare anas pabulum iis datur triticum hordeum uinacei uuae non numquam etiam ex aqua gammari et quaedam eius modi aquatilia quae in eo saepto erunt piscinae in eas aquam large influere oportet ut semper recens sit sunt item non dissimilia alia genera ut querquedulae phalarides sic perdices quae ut archelaus scribit uoce maris audita concipiunt quae ut superiores neque propter fecunditatem neque propter suauitatem saginantur et sic pascendo fiunt pingues quod ad uillaticarum pastionum primum actum pertinere sum ratus dixi  interea redit appius et percontati nos ab illo et ille a nobis quid esset dictum ac factum appius sequitur inquit actus secundi generis adficticius ad uillam qui solet esse ac nomine antico a parte quadam leporarium appellatum nam neque solum lepores in eo includuntur silua ut olim in iugero agelli aut duobus sed etiam cerui aut capreae in iugeribus multis quintus fuluius lippinus dicitur habere in tarquiniensi saepta iugera quadraginta in quo sunt inclusae non solum ea quae dixi sed etiam oues ferae etiam hoc maius hic in statoniensi et quidam in locis aliis in gallia uero transalpina t pompeius tantum saeptum uenationis ut circiter     passum locum  inclusum habeat praeterea in eodem consaepto fere habere solent de animalibus cocliaria atque aluaria atque etiam dolia ubi habeant conclusos glires sed horum omnium custodia incrementum et pastio aperta praeterquam de apibus quis enim ignorat saepta e maceriis ita esse oportere in leporario ut tectorio tacta sint et sint alta alterum ne faelis aut maelis aliaue quae bestia introire possit alterum ne lupus transilire ibique esse latebras ubi lepores interdius delitiscant in uirgultis atque herbis et arbores patulis ramis quae aquilae inpediant conatus quis item nescit paucos si lepores mares ac feminas intromiserit breui tempore fore ut impleatur tanta fecunditas huius quadripedis quattuor modo enim intromisit in leporarium breui solet repleri etenim saepe cum habent catulos recentes alios in uentre habere reperiuntur itaque de iis archelaus scribit annorum quot sit quis uelit scire inspicere oportere foramina naturae quod sine dubio alius alio habet plura hos quoque nuper institutum ut saginarent plerumque cum exceptos e leporario condant in caueis et loco clauso faciant pingues quorum ergo tria genera fere sunt unum italicum hoc nostrum pedibus primis humilibus posterioribus altis superiore parte pulla uentre albo auribus longis qui lepus dicitur cum praegnas sit tamen concipere in gallia transalpina et macedonia fiunt permagni in hispania et in italia mediocres               alterius generis est quod in gallia nascitur ad alpis qui hoc fere mutant quod toti candidi sunt ii raro perferuntur romam tertii generis est quod in hispania nascitur similis nostro lepori ex quadam parte sed humilis quem cuniculum appellant l aelius  putabat ab eo dictum leporem a celeritudine quod leuipes esset ego arbitror a graeco uocabulo antico quod eum aeolis et bonum leporin appellabant cuniculi dicti ab eo quod sub terra cuniculos ipsi facere solent ubi lateant in agris horum omnium tria genera si possis in leporario habere oportet duo quidem utique te habere puto et quod in hispania annis ita fuisti multis ut inde te cuniculos persecutos credam  apros quidem posse haberi in leporario nec magno negotio ibi et captiuos et cicuris qui ibi nati sint pingues solere fieri scis inquit axi nam quem fundum in tusculano emit hic uarro a m pupio pisone uidisti ad bucinam inflatam certo tempore apros et capreas conuenire ad pabulum cum ex superiore loco e palaestra apris effunderetur glas capreis uicia aut quid aliut ego uero inquit ille apud q hortensium cum in agro laurenti essem ibi istuc magis qrakikws fieri uidi nam silua erat ut dicebat supra quinquaginta iugerum maceria saepta quod non leporarium sed therotrophium appellabant ibi erat locus excelsus ubi tricilinio posito cenabamus quod orphea uocari iussit qui cum eo uenisset cum stola et cithara cantare esset iussus bucina inflauit ut tantam circumfluxerit nos ceruorum aprorum et ceterarum quadripedum multitudo ut non minus formosum mihi uisum sit spectaculum quam in circo maximo aedilium sine africanis bestiis cum fiunt uenationes  axius tuas partes inquit subleuauit appius o merula noster quod ad uenationem pertinet breuiter  secundus trasactus est actus nec de cochleis ac gliribus quaero quod relicum est neque enim magnum emolimentum esse potest non istuc tam simplex est inquit appius quam tu putas o axi noster nam et idoneus sub dio sumendus locus cochleariis quem circum totum aqua claudas ne quas ibi posueris ad partum non liberos earum sed ipsas quaeras aqua inquam finiendae ne fugitiuarius sit parandus locus is melior quem et non coquit sol et tangit ros qui si naturalis non est ut fere non sunt in aprico loco neque habeas in opaco ubi facias ut sunt sub rupibus ac montibus quorum adluant radices lacus ac fluuii manu facere oportet roscidum qui fit si adduxeris fistula et in eam mammillas inposueris tenues quae eructent aquam ita ut in aliquem lapidem incidat ac late dissipetur paruus iis cibus opus est et is sine ministratore et hunc dum serpit non solum in area reperit sed etiam si riuus non prohibet parietes stantes inuenit denique ipsae et ruminantes ad propolam uitam diu producunt cum ad eam rem pauca laureae folia intericiant et aspergant furfures non multos itaque cocus has uiuas an mortuas coquat plerumque nescit genera cochlearum sunt plura ut minutae albulae quae adferuntur e reatino et maximae quae de illyrico adportantur et mediocres quae ex africa adferuntur non quo non in his regionibus quibusdam locis ac magnitudinibus sint disperiles nam et ualde amplae sunt quamquam ex africa quae uocantur solitannae ita ut in eas lxxx qua  drantes coici possint et sic in aliis regionibus eaedem inter se conlatae minores ac maiores hae in fetura pariunt innumerabilia earum semen minutum ac testa molli diuturnitate obdurescit magnis insulis in areis factis magnum bolum deferunt aeris has quoque saginare solent ita ut ollam cum foraminibus incrustent sapa et farri ubi pascantur quae foramina habeat ut intrare aer possit uiuax enim haec natura  glirarium autem dissimili ratione habetur quod non aqua sed maceria locus saepitur tota leui lapide aut tectorio intrinsecus incrustatur ne ex ea erepere possit in eo arbusculas esse oportet quae ferant glandem quae cum fructum non ferunt intra maceriem iacere oportet glandem et castaneam unde saturi fiant facere iis clauos oportet laxiores ubi pullos parere possint aquam esse tenuem quod ea non utuntur multum et aridum locum quaerunt hae saginantur in doliis quae etiam in uillis habent multi quae figuli faciunt multo aliter atque alia quod in lateribus eorum semitas faciunt et cauum ubi cibum constituant in hoc dolium addunt glandem aut nuces iuglandes aut castaneam quibus in tenebris cumularim positum est in doleis fiunt pingues  appius igitur relinquitur inquit de pastione uillatica tertius actus de piscinis quid tertius inquit axius an quia tu solitus es in adulescentia tua domi mulsum non bibere propter parsimoniam nos mel neclegemus appius nobis uerum dicit inquit nam cum pauper cum duobus fratribus et duabus sororibus essem relictus quarum alteram sine dote  dedi lucullo a quo hereditate me cessa primum et primus mulsum domi meae bibere coepi ipse cum interea nihilo minus paene cotidie in conuiuio omnibus daretur mulsum praeterea meum erat non tuum eas nouisse uolucres quibus plurimum natura ingenii atque artis tribuit itaque eas melius me nosse quam te ut scias de incredibili earum arte naturali audi merula ut cetera fecit historicos quae sequi melitturgoe soleant id est qui exercet mellaria demonstrabit primum apes nascuntur partim ex apibus partim ex bubulo corpore putrefacto itaque archelaus in epigrammate ait eas esse boos fqimenhs peplanhmmena tekna idem ippwn men sfhkes genea mosxwn de melissai eae apes non sunt solitaria natura ut aquilae sed ut homines quod si in hoc faciunt etiam graguli at non idem quod hic societas operis et aedificiorum quod illic non est hic ratio atque ars ab his opus facere discunt ab his aedificare ab his cibaria condere tria enim harum cibus domus opus neque idem quod cera cibus nec quod ea mel nec quod domus non in fauo sex angulis cella totidem quot habet ipsa pedes quod geometrae hexagonon fieri in orbi rutundo ostendunt ut plurimum loci includatur foris pascuntur intus opus faciunt quod dulcissimum quod est et deis et hominibus est acceptum quod fauus uenit in altaria et mel ad principia conuiui et in secundam mensam administratur haec ut homi  num ciuitates quod hic est et rex et imperium et societas quod secuntur omnia pura itaque nulla harum adsidit in loco inquinato aut eo qui male oleat neque etiam in eo qui bona olet unguenta itaque iis unctus qui accessit pungunt non ut muscae lingurriunt quod nemo has uidet ut illas in carne aut sanguine aut adipe ideo modo considunt in eis quorum sapor dulcis minime malefica quod nullius opus uellicans facit deterius neque ignaua ut non qui eius conetur disturbare resistat neque tamen nescia suae inbecillitatis quae cum causa musarum esse dicuntur uolucres quod et si quando displicatae sunt cymbalis et plausibus numero redducunt in locum unum et ut his dis helicona atque olympon adtribuerunt homines sic his floridos et incultos natura adtribuit montes regem suum secuntur quocumque it et fessum subleuant et si nequit uolare succollant quod eum seruare uolunt neque ipsae sunt inficientes nec non oderunt inertes itaque insectantes ab se eiciunt fucos quod hi neque adiuuant et mel consumunt quos uocificantes plures persecuntur etiam paucae extra hostium aluei opturant omnia qua uenit inter fauos spiritus quam erithacen appellant graeci omnes ut in exercitu uiuunt atque alternis dormiunt et opus faciunt pariter et ut colonias mittunt iique duces conficiunt quaedam ad uocem ut imitatione tubae tum id faciunt cum inter se signa pacis ac belli habeant sed o merula axius noster ne dum haec audit physica maciscat quod de fructu nihil dixi nunc cursu lampada tibe trado  merula de fructu inquit hoc dico quod fortasse an tibi satis sit axi in quo auctorem habeo non  solum seium qui aluaria sua locata habet quotannis quinis milibus pondo mellis sed etiam hunc uarronem nostrum quem audiui dicentem duo milites se habuisse in hispania fratres ueianios ex agro falisco locupletis quibus cum a patre relicta esset parua uilla et agellus non sane maior iugero uno hos circum uillam totam aluariam fecisse et hortum habuisse ac relicum thymo et cythiso opseuisse et apiastro quod alii meliphyllon alii melissophyllon quidam melittaenam appellant hos numquam minus ut peraeque ducerent dena milia sestertia ex melle recipere esse solitos cum dicerent uelle expectare ut suo potius tempore mercatorem admitterent quam celerius alieno dic igitur inquit ubi et cuius modi me facere oporteat aluarium ut magnos capiam fructus ille melittonas ita facere oportet quos alii melitrophia appellant eandem rem quidam mellaria primum secundum uillam potissimum ubi non resonent imagines hic enim sonus harum fugae existimatur esse procerum esse oportet aere et temperato neque aestate feruido neque hieme non aprico ut spectet potissimum ad hibernos ortus qui prope se loca habeat ea ubi pabulum sit frequens et aqua pura si pabulum naturale non est ea oportet dominum serere quae maxime secuntur apes ea sunt rosa serpyllon apiastrum papauer faba lens pisum ocimum cyperum medicae maxime cytisum quod minus ualentibus utilissimum est etenim ab aequinoctio uerno florere incipit et permanet ad alterum aequinoctium au  tumnum sed ut hoc aptissimum ad sanitatem apium sic ad mellificium thymum propter hoc siculum mel fert palmam quod ibi thymum bonum frequens est itaque quidam thymum contundunt in pila et diluunt in aqua tepida eo conspergunt omnia seminaria consita apium causa quod ad locum pertinet hoc genus potissimum eligendum iuxta uillam non quo non in uillae porticu quoque quidam quo tutius essent aluarium collocarint ubi sint alii faciunt ex uiminibus rutundas alii e ligno ac corticibus alii ex arbore caua alii fictiles alii etiam ex ferulis quadratas longas pedes circiter ternos latas pedem sed ita ubi parum sunt quae conpleant ut eas conangustent in uasto loco inani ne despondeant animum haec omnia uocant a mellis alimonio aluos quas ideo uidentur medias facere angustissimas ut figuram imitentur earum uitiles fimo bubulo oblinunt intus et extra ne asperitate absterreantur easque aluos ita conlocant in mutulis parietis ut ne agitentur neue inter se contingant cum in ordinem sint positae sic interuallo interposito alterum et tertium ordinem infra faciunt et aiunt potius hinc demi oportere quam addi quartum media aluo in qua introeant apes faciunt foramina parua dextra ac sinistra ad extremam qua mellarii fauum eximere possint opercula imponunt aluis optimae fiunt corticeae deterrimae fictiles quod et frigore hieme et aestate calore uehementissime haec commouentur uerno tempore et aestiuo fere ter in mense mellarius inspicere debet fumigans leniter eas et ab spurcitiis purgare aluum et uermiculos eicere praeterea ut animaduertat ne reguli plures existant inutiles enim fiunt propter seditiones cum et quidam dicunt tria genera cum sint ducum in apibus  niger ruber uarius ut menecrates scribit duo niger et uarius qui ita melior ut expediat mellario cum duo sint in eadem aluo interficere nigrum cum sit cum altero rege esse seditiosum et corrumpere aluom quod fuget aut cum multitudine fugetur de reliquis apibus optima est parua uaria rutunda fur qui uocabitur ab aliis fucus est alter est lato uentre uespa quae similitudinem habet apis neque socia est operis et nocere solet morsu quam apes a se secernunt hae differunt inter se quod ferae et cicures sunt nunc feras dico quae in siluestribus locis pastitant cicures quae in cultis siluestres minores sunt magnitudine et pilosae sed opifices magis in emendo emptorem uidere oportet ualeant an sint aegrae sanitatis signa si sunt frequentes in examine et si nitidae et si opus quod faciunt est aequabile ac leue minus ualentium signa si sunt pilosae et horridae ut puluerulentae nisi opificii eas urget tempus tum enim propter laborem asperantur ac marcescunt si transferendae sunt aluos in alium locum id facere diligenter oportet et tempora quibus id potissimum facias animaduertendum et loca quo transferas idonea prouidendum tempora ut uerno potius quam hiberno quod hieme difficulter consuescunt quod translatae manere itaque fugiunt plerumque si e bono loco transtuleris eo ubi idonea pabulatio non sint fugitiuae fiunt nec si ex aluo in aluum in eodem loco traicias neglegenter faciendum sed et in quam transiturae sint apes ea apiastro perfricanda quod inlicium hoc illis et faui melliti intus ponendi a faucibus non longe ne cum animaduerterint aut inopiam esse    habuisse dicit is ait cum sint  apes morbidae propter primoris uernos pastus qui ex floribus nucis graecae et cornus fiunt coeliacas fieri atque urina potas reficiendas propolim uocant e quo faciunt ad foramen introitus protectum ante aluum maxime aestate quam rem etiam nomine eodem medici utuntur in emplastris propter quam rem etiam carius in sacra uia quam mel uenit erithacen uocant quo fauos extremos inter se conglutinant quod est aliut melle et propoli itaque in hoc uim esse inliciendi quocirca examen ubi uolunt considere eum ramum aliamue quam rem oblinunt hoc admixto apiastro fauus est quem fingunt multicauatum e cera cum singula caua sena latera habeant quot singulis pedes dedit natura neque quae adferuntur ad quattuor res faciendas propolim erithacen fauum mel ex iisdem omnibus rebus carpere dicunt simplex quod e malo punico et asparago cibum carpant solum ex olea arbore ceram e fico mel sed non bonum duplex ministerium praeberi ut e faba apiastro cucurbita brassica ceram et cibum nec non aliter duplex quod fit e malo et piris siluestribus cibum et mel item aliter duplex quod e papauere ceram et mel triplex ministerium quoque fieri ut ex nuce graeca et e lapsano cibum mel ceram item ex aliis floribus ita carpere ut alias ad singulas res sumant alia ad plures nec non etiam aliut discrimen sequantur in carptura aut eas sequatur ut in melle quod ex alia re faciant liquidum mel ut e siserae flore ex alia contra spissum ut e rore marino sic ex alia re ut e fico mel  insuaue e cytiso bonum e thymo optimum cibi pars quod potio et ea iis aqua liquida unde bibant esse oportet eamque propinquam quae praeterfluat aut in aliquem lacum influat ita ut ne altitudine escendat duo aut tres digitos in qua aqua iaceant testae aut lapilli ita ut extent paulum ubi adsidere et bibere possint in quo diligenter habenda cura ut aqua sit pura quod ad mellificium bonum uehementer prodest quod non omnis tempestas ad pastum prodire longius patitur praeparandus his cibus ne tum melle cogantur solo uiuere aut relinquere exinanitas aluos igitur ficorum pinguium circiter decem pondo decoquont in aquae congiis sex quas coctas in offas prope apponunt alii aquam mulsam in uasculis prope ut sint curant in quae addunt lanam purpuram per quam sugant uno tempore ne potu nimium impleantur aut ne incidant in aquam singula uasa ponunt ad aluos haec supplentur alii uuam passam et ficum cum pisierunt adfundunt sapam atque ex eo factas offas apponunt ibi quo foras hieme in pabulum procedere tamen possint cum examen exiturum est quod fieri solet cum adnatae prospere sunt multae ac progeniem ut in coloniam emittere uolunt ut olim crebro sabini factitauerunt propter multitudinem liberorum huius quod duo solent praeire signa scitur unum quod superioribus diebus maxime uespertinis multae ante foramen ut uuae aliae ex aliis pendent conglobatae alterum quod cum iam euolaturae sunt aut etiam inceperunt                       consonant uehementer proinde ut milites faciunt cum castra mouent quae primo cum exierunt in conspectu  uolitant reliquas quae nondum congregatae sunt respectantes dum conueniant cum a mellario cum id fecisse sunt animaduersae iaciundo in eas puluere et circumtinniendo aere perterritae quo uolunt perducere non longe inde oblinunt erithace atque apiastro ceterisque rebus quibus delectantur ubi consederunt adferunt aluum prope eisdem inliciis et litam intus et prope appositae fumo leni circumdato cogunt eas intrare ut quae in nouam coloniam cum introierunt permanent adeo libenter ut etiam si proximam posueris illam aluum unde exierunt tamen nouo domicilio potius sint contentae quod ad pastiones pertinere sum ratus quoniam dixi nunc iam quoius causa adhibetur ea cura de fructu dicam eximendorum fauorum signum sumunt ex ipsis uiris aluos habeat nem congerminarit coniecturam capiunt si intus faciunt bombum et cum intro eunt ac foras trepidant et si opercula aluorum cum remoreissi fauorum foramina obducta uidentur mellis membranis cum sint repleti melle in eximendo quidam dicunt oportere ita ut nouem partes tollere decumam relinquere quod si omne eximas fore ut discedant alii hoc plus relincunt quam dixi ut in aratis qui faciunt restibiles segetes plus tollunt frumenti ex interuallis sic in aluis si non quotannis eximas aut non quaeque multum et magis his assiduas habeas apes et magis fructuosas eximendorum fauorum primum putant esse tempus uergiliarum exortum secundum aestate acta antequam totus exoriatur arc  turus tertium post uergiliarum occasum et ita si fecunda sit aluos ut ne plus tertia pars eximatur mellis reliquum ut hiemationi relinquatur sine aluus non sit fertilis nisiquid eximatur exemptio cum est maior neque uniuersam neque palam facere oportet ne deficiant animum faui qui eximuntur siquae pars nihil habet aut habet incunatum cultello praesicatur prouidendum ne infirmiores a ualentioribus opprimantur eo enim minuitur fructus itaque inbecilliores secretas subiciunt sub alterum regem quae crebrius inter se pugnabunt aspargi eas oportet aqua mulsa quo facto non modo non desistunt pugna sed etiam conferciunt se lingentes eo magis si mulso sunt asparsae quo propter odorem auidius applicant se atque obstupescunt potantes si ex aluo minus frequentes euadunt ac subsidit aliqua pars subfumigandum et prope apponendum bene olentium herbarum maxime apiastrum et thymum prouidendum uehementer ne propter aestum aut propter frigus dispereant si quando subito imbri in pastu sunt oppressae aut frigore subito antequam ipsae prouiderint id fore quod accidit raro ut decipiantur et imbris guttis uberibus offensae iacent prostratae ut efflictae colligendum eas in uas aliquod et reponendum in tecto loco ac tepido proximo die quam maxime tempestate bona cinere facto e ficulneis lignis infriandum paulo plus caldo quam tepidiore deinde concutiendum leuiter ipso uaso ut manu non tangas et ponendae in sole quae enim sic concaluerunt restituunt se ac reuiuescunt ut solet similiter fieri in muscis aqua  necatis hoc faciendum secundum aluos ut reconciliatae ad suum quaeque opus et domicilium redeant  interea redit ad nos pauo et si uultis inquit anchoras tollere latis tabulis sortitio fit tribuum ac coepti sunt a praecone recinii quem quaeque tribus fecerint aedilem appius confestim surgit ut ibidem candidato suo gratularetur ac discederet in hortos merula tertium actum de pastionibus uillaticis postea inquit tibi reddam axi consurgentibus illis axius mihi respectantibus nobis quod et candidatum nostrum uenturum sciebamus non laboro inquit hoc loco discessisse merulam reliqua enim fere mihi sunt nota quod cum piscinarum genera sint duo dulcium et salsarum alterum apud plebem et non sine fructu ubi lymphae aquam piscinibus nostris uillaticis ministrant illae autem maritimae piscinae nobilium quibus neptunus ut aquam et piscibus ministrat magis ad oculos pertinent quam ad uesicam et potius marsippium domini exinaniunt quam implent primum enim aedificantur magno secundo implentur magno tertio aluntur magno hirrius circum piscinas suas ex aedificiis duodena milia sestertia capiebat eam omnem mercedem escis quas dabat piscibus consumebat non mirum uno tempore enim memini hunc caesari duo milia murenarum mutua dedisse in pondus et propter piscium multitudinem quadragies sestertio uillam uenisse quae nostra piscina mediterranea ac plebeia recte dicitur dulcis et illa et illa amara quis enim nostrum non una contentus est hac piscina quis contra mari  tumas non ex piscinis singulis plures coniunctas habet pluris nam ut pausias et ceteri pictores eiusdem generis loculatas magnas habent arculas ubi discolores sint cerae sic hic loculatas habent piscinas ubi dispares disclusos habeant pisces quos proinde ut sacri sint ac sanctiores quam illi in lydia quos sacrificanti tibi uarro ad tibicinem graecum gregatim uenisse dicebas ad extremum litus atque aram quod eos capere auderet nemo cum eodem tempore insulas lydonorum ibi xoreuousas uidisses sic hos piscis nemo cocus in ius uocare audet hortensius quintus familiaris noster cum piscinas haberet magna pecunia aedificatas ad baulos ita saepe cum eo ad uillam fui ut illum sciam semper in cenam pisces puteolos mittere emptum solitum neque satis erat eum non pasci e piscinis nisi etiam ipse eos pasceret ultro ac maiorem curam sibi haberet ne eius esurirent mulli asini quam ego habeo ne mei in rosea esuriant asini et quidem utraque re et cibo et potione cum non paulo sumptuosius quam ego ministraret uictum ego enim uno seruulo hordeo non multo aqua domestica meos multinummos alo asinos hortensius primum qui ministrarent piscatores habebat complures et ei pisciculos minutos aggerebant frequenter qui maioribus absumerentur praeterea salsamentorum in eas piscinas emptum coiciebat cum mare turbaret ac per tempestatem macellum piscinarum mare obsonium praeberet neque euerriculo in litus educere possent uiuam saginam plebeiae cenae piscis cele  rius uoluntate hortensi ex equili educeres redarias ut tibi haberes mulas quam e piscina barbatum mullum atque ille inquit non minor cura erat eius de aegrotis piscibus quam de minus ualentibus seruis itaque minus laborabat ne seruos aeger aquam frigidam quam ut recentem biberent sui pisces etenim hac incuria laborare aiebat m lucullum ac piscinas eius despiciebat quod aestiuaria idonea non haberet ac reside aqua in locis pestilentibus habitarent pisces eius contra ad neapolim l lucullum posteaquam perfodisset montem ac maritumum flumen inmisisset in piscinas qui reciproce fluerent ipsae neptuno non cederet de piscatu factum esse enim ut amicos pisces suos uideatur propter aestus eduxisse in loca frigidiora ut apuli solent pecuarii facere qui per calles in montes sabinos pecus ducunt in baiano autem aedificans tanta ardebat cura ut architecto permiserit uel ut suam pecuniam consumeret dummodo perduceret specus e piscinis in mare obiecta mole qua aestus bis cotidie ab exorta luna ad proximam nouam introire ac redire rursus in mare posset ac refrigerare piscinas nos haec at strepitus ab dextra et cum lata candidatus noster designatus aedilis se in uillam cui nos occedimus et gratulati in capitolium persequimur ille inde endo suam domum nos nostram o pinioni noster sermone de pastione uillatica summatim hoc quem exposui habito 