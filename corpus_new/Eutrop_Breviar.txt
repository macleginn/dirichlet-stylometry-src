

domino ualenti gothico maximo perpetuo augusto 
eutropius uc magister memoriae  

 praefatio  

res romanas ex uoluntate mansuetudinis tuae ab urbe condita ad
nostram memoriam quae in negotiis uel bellicis uel ciuilibus
eminebant per ordinem temporum breui narratione collegi
strictim additis etiam his quae in principum uita egregia
extiterunt ut tranquillitatis tuae possit mens diuina laetari
prius se inlustrium uirorum facta in administrando imperio
secutam quam cognosceret lectione

 liber primus  

  romanum imperium quo neque ab exordio ullum fere minus
neque incrementis toto orbe amplius humana potest memoria
recordari a romulo exordium habet qui reae siluiae uestalis
uirginis filius et quantum putatus est martis cum remo fratre
uno partu editus est  is cum inter pastores latrocinaretur
decem et octo annos natus urbem exiguam in palatino monte
constituit xi kal maias olympiadis sextae anno tertio post
troiae excidium ut qui plurimum minimumque tradunt anno
trecentesimo nonagesimo quarto

  condita ciuitate quam ex nomine suo romam uocauit haec
fere egit multitudinem finitimorum in ciuitatem recepit centum
ex senioribus legit quorum consilio omnia ageret quos senatores
nominauit propter senectutem  tum cum uxores ipse et
populus suus non haberent inuitauit ad spectaculum ludorum
uicinas urbis romae nationes atque earum uirgines rapuit
commotis bellis propter raptarum iniuriam caeninenses uicit
antemnates crustuminos sabinos fidenates ueientes haec omnia
oppida urbem cingunt et cum orta subito tempestate non
comparuisset anno regni tricesimo septimo ad deos transisse
creditus est et consecratus deinde romae per quinos dies
senatores imperauerunt et his regnantibus annus unus completus
est

  postea numa pompilius rex creatus est qui bellum quidem
nullum gessit sed non minus ciuitati quam romulus profuit 
nam et leges romanis moresque constituit qui consuetudine
proeliorum iam latrones ac semibarbari putabantur et annum
descripsit in decem menses prius sine aliqua supputatione
confusum et infinita romae sacra ac templa constituit morbo
decessit quadragesimo et tertio imperii anno

  huic successit tullus hostilius hic bella reparauit
albanos uicit qui ab urbe roma duodecimo miliario sunt ueientes
et fidenates quorum alii sexto miliario absunt ab urbe roma
alii octauo decimo bello superauit urbem ampliauit adiecto
caelio monte  cum triginta et duos annos regnasset fulmine
ictus cum domo sua arsit

  post hunc ancus marcius numae ex filia nepos suscepit
imperium  contra latinos dimicauit auentinum montem ciuitati
adiecit et ianiculum apud ostium tiberis ciuitatem supra mare
sexto decimo miliario ab urbe roma condidit uicesimo et quarto
anno imperii morbo periit

  deinde regnum priscus tarquinius accepit hic numerum
senatorum duplicauit circum romae aedificauit ludos romanos
instituit qui ad nostram memoriam permanent uicit idem etiam
sabinos et non parum agrorum sublatum isdem urbis romae
territorio iunxit primusque triumphans urbem intrauit  muros
fecit et cloacas capitolium inchoauit tricesimo octauo imperii
anno per anci filios occisus est regis eius cui ipse
successerat

  post hunc seruius tullius suscepit imperium genitus ex
nobili femina captiua tamen et ancilla hic quoque sabinos
subegit montes tres quirinalem uiminalem esquilinum urbi
adiunxit fossas circum murum duxit primus omnium censum
ordinauit qui adhuc per orbem terrarum incognitus erat  sub
eo roma omnibus in censum delatis habuit capita lxxxiii milia
ciuium romanorum cum his qui in agris erant occisus est scelere
generi sui tarquinii superbi filii eius regis cui ipse
successerat et filiae quam tarquinius habebat uxorem

  l tarquinius superbus septimus atque ultimus regum
uolscos quae gens ad campaniam euntibus non longe ab urbe est
uicit gabios ciuitatem et suessam pometiam subegit cum tuscis
pacem fecit et templum ioui in capitolio aedificauit postea
ardeam oppugnans in octauo decimo miliario ab urbe roma positam
ciuitatem imperium perdidit  nam cum filius eius et ipse
tarquinius iunior nobilissimam feminam lucretiam eandemque
pudicissimam collatini uxorem stuprasset eaque de iniuria
marito et patri et amicis questa fuisset in omnium conspectu se
occidit propter quam causam brutus parens et ipse tarquinii
populum concitauit et tarquinio ademit imperium  mox
exercitus quoque eum qui ciuitatem ardeam cum ipso rege
oppugnabat reliquit ueniensque ad urbem rex portis clausis
exclusus est cumque imperasset annos quattuor et uiginti cum
uxore et liberis suis fugit ita romae regnatum est per septem
reges annis ducentis quadraginta tribus cum adhuc roma ubi
plurimum uix usque ad quintum decimum miliarium possideret

  hinc consules coepere pro uno rege duo hac causa creati
ut si unus malus esse uoluisset alter eum habens potestatem
similem coerceret  et placuit ne imperium longius quam
annuum haberent ne per diuturnitatem potestatis insolentiores
redderentur sed ciuiles semper essent qui se post annum scirent
futuros esse priuatos  fuerunt igitur anno primo expulsis
regibus consules l iunius brutus qui maxime egerat ut
tarquinius pelleretur et tarquinius collatinus maritus
lucretiae  sed tarquinio collatino statim sublata est
dignitas placuerat enim ne quisquam in urbe maneret qui
tarquinius uocaretur ergo accepto omni patrimonio suo ex urbe
migrauit et loco ipsius factus est l ualerius publicola consul
 commouit tamen bellum urbi romae rex tarquinius qui fuerat
expulsus et collectis multis gentibus ut in regnum posset
restitui dimicauit

  in prima pugna brutus consul et arruns tarquinii filius
in uicem se occiderunt romani tamen ex ea pugna uictores
recesserunt  brutum matronae romanae defensorem pudicitiae
suae quasi communem patrem per annum luxerunt ualerius
publicola sp lucretium tricipitinum collegam sibi fecit
lucretiae patrem quo morbo mortuo iterum horatium puluillum
collegam sibi sumpsit  ita primus annus quinque consules
habuit cum tarquinius collatinus propter nomen urbe cessisset
brutus in proelio perisset sp lucretius morbo mortuus esset

  secundo quoque anno iterum tarquinius ut reciperetur in
regnum bellum romanis intulit auxilium ei ferente porsenna
tusciae rege et romam paene cepit  uerum tum quoque uictus
est tertio anno post reges exactos tarquinius cum suscipi non
posset in regnum neque ei porsenna qui pacem cum romanis
fecerat praestaret auxilium tusculum se contulit quae ciuitas
non longe ab urbe est atque ibi per quattuordecim annos priuatus
cum uxore consenuit  quarto anno post reges exactos cum
sabini romanis bellum intulissent uicti sunt et de his
triumphatum est  quinto anno l ualerius ille bruti collega
et quater consul fataliter mortuus est adeo pauper ut
collatis a populo nummis sumptum habuerit sepulturae quem
matronae sicuti brutum per annum luxerunt

  nono anno post reges exactos cum gener tarquinii ad
iniuriam soceri uindicandam ingentem collegisset exercitum noua
romae dignitas est creata quae dictatura appellatur maior quam
consulatus eodem anno etiam magister equitum factus est qui
dictatori obsequeretur  neque quicquam similius potest dici
quam dictatura antiqua huic imperii potestati quam nunc
tranquillitas uestra habet maxime cum augustus quoque
octauianus de quo postea dicemus et ante eum c caesar sub
dictaturae nomine atque honore regnauerint  dictator autem
romae primus fuit t larcius magister equitum primus sp
cassius

  sexto decimo anno post reges exactos seditionem populus
romae fecit tamquam a senatu atque consulibus premeretur 
tum et ipse sibi tribunos plebi quasi proprios iudices et
defensores creauit per quos contra senatum et consules tutus
esse posset

  sequenti anno uolsci contra romanos bellum reparauerunt
et uicti acie etiam coriolos ciuitatem quam habebant optimam
perdiderunt

  octauo decimo anno postquam reges eiecti erant expulsus
ex urbe q marcius dux romanus qui coriolos ceperat uolscorum
ciuitatem ad ipsos uolscos contendit iratus et auxilia contra
romanos accepit  romanos saepe uicit usque ad quintum
miliarium urbis accessit oppugnaturus etiam patriam legatis qui
pacem petebant repudiatis nisi ad eum mater ueturia et uxor
uolumnia ex urbe uenissent quarum fletu et deprecatione
superatus remouit exercitum atque hic secundus post tarquinium
fuit qui dux contra patriam suam esset

  c fabio et l uirginio consulibus trecenti nobiles
homines qui ex fabia familia erant contra ueientes bellum soli
susceperunt promittentes senatui et populo per se omne certamen
implendum  itaque profecti omnes nobiles et qui singuli
magnorum exercituum duces esse deberent in proelio conciderunt
 unus omnino superfuit ex tanta familia qui propter aetatem
puerilem duci non potuerat ad pugnam post haec census in urbe
habitus est et inuenta sunt ciuium capita cxuii milia cccxix

  sequenti anno cum in algido monte ab urbe duodecimo
ferme miliario romanus obsideretur exercitus l quintius
cincinnatus dictator est factus qui agrum quattuor iugerum
possidens manibus suis colebat  is cum in opere et arans
esset inuentus sudore deterso togam praetextam accepit et caesis
hostibus liberauit exercitum

  anno trecentesimo et altero ab urbe condita imperium
consulare cessauit et pro duobus consulibus decem facti sunt qui
summam potestatem haberent decemuiri nominati  sed cum
primo anno bene egissent secundo unus ex his ap claudius
uirginii cuiusdam qui honestis iam stipendiis contra latinos in
monte algido militabat filiam uirginem corrumpere uoluit quam
pater occidit ne stuprum a decemuiro sustineret et regressus ad
milites mouit tumultum sublata est decemuiris potestas ipsique
damnati sunt

  anno trecentesimo et quinto decimo ab urbe condita
fidenates contra romanos rebellauerunt auxilium his praestabant
ueientes et rex ueientium tolumnius  quae ambae ciuitates tam
uicinae urbi sunt ut fidenae sexto ueii octauo decimo miliario
absint coniunxerunt se his et uolsci sed mam aemilio
dictatore et l quintio cincinnato magistro equitum uicti etiam
regem perdiderunt fidenae captae et excisae

  post uiginti annos ueientani rebellauerunt dictator
contra ipsos missus est furius camillus qui primum eos uicit
acie mox etiam ciuitatem diu obsidens cepit antiquissimam
italiaeque ditissimam  post eam cepit et faliscos non minus
nobilem ciuitatem sed commota est ei inuidia quasi praedam male
diuisisset damnatusque ob eam causam et expulsus ciuitate 
statim galli senones ad urbem uenerunt et uictos romanos
undecimo miliario a roma apud flumen alliam secuti etiam urbem
occupauerunt neque defendi quicquam nisi capitolium potuit
quoad cum diu obsedissent et iam romani fame laborarent a
camillo qui in uicina ciuitate exulabat gallis superuentum est
grauissimeque uicti sunt  postea tamen etiam accepto auro ne
capitolium obsiderent recesserunt sed secutus eos camillus ita
cecidit ut et aurum quod his datum fuerat et omnia quae
ceperant militaria signa reuocaret  ita tertio triumphans
urbem ingressus est et appellatus secundus romulus quasi et ipse
patriae conditor

 liber secundus  

  anno trecentesimo sexagesimo quinto ab urbe condita post
captam autem primo dignitates mutatae sunt et pro duobus
consulibus facti tribuni militares consulari potestate hinc iam
coepit romana res crescere nam camillus eo anno uolscorum
ciuitatem quae per septuaginta annos bellum gesserat uicit et
aequorum urbem et sutrinorum atque omnibus deletis earundem
exercitibus occupauit et tres simul triumphos egit

  t etiam quintius cincinnatus praenestinos qui usque ad
urbis romae portas cum bello uenerant persecutus ad flumen
alliam uicit octo ciuitates quae sub ipsis agebant romanis
adiunxit ipsam praeneste adgressus in deditionem accepit 
quae omnia ab eo gesta sunt uiginti diebus triumphusque ipsi
decretus

  uerum dignitas tribunorum militarium non diu perseuerauit
nam post aliquantum nullos placuit fieri et quadriennium in urbe
ita fluxit ut potestates ibi maiores non essent praesumpserunt
tamen tribuni militares consulari potestate iterum dignitatem et
triennio perseuerauerunt rursus consules facti

  l genucio et q seruilio consulibus mortuus est camillus
honor ei post romulum secundus delatus est

  t quintius dictator aduersus gallos qui ad italiam
uenerant missus est hi ab urbe quarto miliario trans anienem
fluuium consederant ibi nobilissimus de senatoribus iuuenis l
manlius prouocantem gallum ad singulare certamen progressus
occidit et sublato torque aureo colloque suo imposito in
perpetuum torquati et sibi et posteris cognomen accepit galli
fugati sunt mox per c sulpicium dictatorem etiam uicti non
multo post a c marcio tusci uicti sunt et octo milia captiuorum
ex his in triumphum ducta

  census iterum habitus est et cum latini qui a romanis
subacti erant milites praestare nollent ex romanis tantum
tirones lecti sunt factaeque legiones decem qui modus sexaginta
uel amplius armatorum milia efficiebat  paruis adhuc romanis
rebus tanta tamen in re militari uirtus erat quae cum profectae
essent aduersum gallos duce l furio quidam ex gallis unum ex
romanis qui esset optimus prouocauit  tum se m ualerius
tribunus militum obtulit et cum processisset armatus coruus ei
supra dextrum bracchium sedit  mox commissa aduersum gallum
pugna idem coruus alis et unguibus galli oculos uerberauit ne
rectum posset aspicere ita a tribuno ualerio interfectus non
solum uictoriam ei sed etiam nomen dedit nam postea idem
coruinus est dictus ac propter hoc meritum annorum trium et
uiginti consul est factus

  latini qui noluerant milites dare hoc quoque a romanis
exigere coeperunt ut unus consul ex eorum alter ex romanorum
populo crearetur  quod cum esset negatum bellum contra eos
susceptum est et ingenti pugna superati sunt ac de his perdomitis
triumphatum est  statuae consulibus ob meritum uictoriae in
rostris positae sunt eo anno etiam alexandria ab alexandro
macedone condita est

  iam romani potentes esse coeperunt bellum enim in
centesimo et tricesimo fere miliario ab urbe apud samnitas
gerebatur qui medii sunt inter picenum campaniam et apuliam
 l papirius cursor cum honore dictatoris ad id bellum
profectus est qui cum romam redisset q fabio maximo magistro
equitum quem apud exercitum reliquit praecepit ne se absente
pugnaret  ille occasione reperta felicissime dimicauit et
samnitas deleuit ob quam rem a dictatore capitis damnatus quod
se uetante pugnasset ingenti fauore militum et populi liberatus
est tanta papirio seditione commota ut paene ipse
interficeretur

  postea samnites romanos t ueturio et sp postumio
consulibus ingenti dedecore uicerunt et sub iugum miserunt pax
tamen a senatu et populo soluta est quae cum ipsis propter
necessitatem facta fuerat postea samnites uicti sunt a l
papirio consule septem milia eorum sub iugum missa  papirius
de samnitibus triumphauit eo tempore ap claudius censor aquam
claudiam induxit et uiam appiam strauit samnites reparato bello
q fabium maximum uicerunt tribus milibus hominum occisis
postea cum pater ei fabius maximus legatus fuisset et samnitas
uicit et plurima ipsorum oppida cepit  deinde p cornelius
rufinus m curius dentatus ambo consules contra samnitas missi
ingentibus proeliis eos confecere  tum bellum cum samnitibus
per annos quadraginta nouem actum sustulerunt neque ullus
hostis fuit intra italiam qui romanam uirtutem magis
fatigauerit

  interiectis aliquot annis iterum se gallorum copiae
contra romanos tuscis samnitibusque iunxerunt sed cum romam
tenderent a cn cornelio dolabella consule deletae sunt

  eodem tempore tarentinis qui iam in ultima italia sunt
bellum indictum est quia legatis romanorum iniuriam fecissent
hi pyrrum epiri regem contra romanos auxilium poposcerunt qui
ex genere achillis originem trahebat is mox ad italiam uenit
tumque primum romani cum transmarino hoste dimicauerunt 
missus est contra eum consul p ualerius laeuinus qui cum
exploratores pyrri cepisset iussit eos per castra duci ostendi
omnem exercitum tumque dimitti ut renuntiarent pyrro quaecumque
romanis agerentur commissa mox pugna cum iam pyrrus fugeret
elephantorum auxilio uicit quos incognitos romani expauerunt
 sed nox proelio finem dedit laeuinus tamen per noctem fugit
pyrrus romanos mille octingentos cepit et eos summo honore
tractauit occisos sepeliuit quos cum aduerso uulnere et truci
uultu etiam mortuos iacere uidisset tulisse ad caelum manus
dicitur cum hac uoce se totius orbis dominum esse potuisse si
tales sibi milites contigissent

  postea pyrrus coniunctis sibi samnitibus lucanis
brittiis romam perrexit omnia ferro ignique uastauit campaniam
populatus est atque ad praeneste uenit miliario ab urbe octauo
decimo  mox terrore exercitus qui eum cum consule
sequebatur in campaniam se recepit legati ad pyrrum de
redimendis captiuis missi ab eo honorifice suscepti sunt 
captiuos sine pretio romam misit unum ex legatis romanorum
fabricium sic admiratus cum eum pauperem esse cognouisset ut
quarta parte regni promissa sollicitare uoluerit ut ad se
transiret contemptusque est a fabricio  quare cum pyrrus
romanorum ingenti admiratione teneretur legatum misit qui pacem
aequis condicionibus peteret praecipuum uirum cineam nomine
ita ut pyrrus partem italiae quam iam armis occupauerat
obtineret

  pax displicuit remandatum pyrro est a senatu eum cum
romanis nisi ex italia recessisset pacem habere non posse 
tum romani iusserunt captiuos omnes quos pyrrus reddiderat
infames haberi quod armati capi potuissent nec ante eos ad
ueterem statum reuerti quam si binorum hostium occisorum spolia
retulissent ita legatus pyrri reuersus est  a quo cum
quaereret pyrrus qualem romam comperisset cineas dixit regum se
patriam uidisse scilicet tales illic fere omnes esse qualis
unus pyrrus apud epirum et reliquam graeciam putaretur  missi
sunt contra pyrrum duces p sulpicius et decius mus consules
certamine commisso pyrrus uulneratus est elephanti interfecti
uiginti milia caesa hostium et ex romanis tantum quinque milia
pyrrus tarentum fugatus

  interiecto anno contra pyrrum fabricius est missus qui
prius inter legatos sollicitari non poterat quarta regni parte
promissa  tum cum uicina castra ipse et rex haberent
medicus pyrri nocte ad eum uenit promittens ueneno se pyrrum
occisurum si sibi aliquid polliceretur quem fabricius uinctum
reduci iussit ad dominum pyrroque dici quae contra caput eius
medicus spopondisset tum rex admiratus eum dixisse fertur 
ille est fabricius qui difficilius ab honestate quam sol a
cursu suo auerti potest tum rex ad siciliam profectus est 
fabricius uictis lucanis et samnitibus triumphauit consules
deinde m curius dentatus et cornelius lentulus aduersum pyrrum
missi sunt curius contra eum pugnauit exercitum eius cecidit
ipsum tarentum fugauit castra cepit  ea die caesa hostium
uiginti tria milia curius in consulatu triumphauit primus romam
elephantos quattuor duxit pyrrus etiam a tarento mox recessit
et apud argos graeciae ciuitatem occisus est

  c fabio licinio c claudio canina consulibus anno urbis
conditae quadringentesimo sexagesimo primo legati alexandrini a
ptolomaeo missi romam uenere et a romanis amicitiam quam
petierant obtinuerunt

  q ogulnio c fabio pictore consulibus picentes bellum
commouere et ab insequentibus consulibus p sempronio ap claudio
uicti sunt et de his triumphatum est conditae a romanis
ciuitates ariminus in gallia et beneuentum in samnio

  m atilio regulo l iulio libone consulibus sallentinis
in apulia bellum indictum est captique sunt cum ciuitate simul
brundisini et de his triumphatum est

  anno quadringentesimo septuagesimo septimo cum iam
clarum urbis romae nomen esset arma tamen extra italiam mota non
fuerant  ut igitur cognosceretur quae copiae romanorum
essent census est habitus inuenta sunt ciuium capita ducenta
nonaginta duo milia trecenta triginta quattuor quamquam a
condita urbe numquam bella cessassent et contra afros bellum
susceptum est primum ap claudio q fuluio consulibus in sicilia
contra eos pugnatum est et ap claudius de afris et rege
siciliae hierone triumphauit

  insequenti anno ualerio marco et otacilio crasso
consulibus in sicilia a romanis res magnae gestae sunt
tauromenitani catinenses et praeterea quinquaginta ciuitates in
fidem acceptae  tertio anno in sicilia contra hieronem regem
siculorum bellum paratum est cum omni nobilitate syracusanorum
pacem a romanis impetrauit deditque argenti ducenta talenta
afri in sicilia uicti sunt et de his secundo romae triumphatum
est

  quinto anno punici belli quod contra afros gerebatur
primum romani c duillio et cn cornelio asina consulibus in mari
dimicauerunt paratis nauibus rostratis quas liburnas uocant
 consul cornelius fraude deceptus est duillius commisso
proelio carthaginiensium ducem uicit triginta et unam naues
cepit quattuordecim mersit septem milia hostium cepit tria
milia occidit neque ulla uictoria romanis gratior fuit quod
inuicti terra iam etiam mari plurimum possent  c aquilio
floro l scipione consulibus scipio corsicam et sardiniam
uastauit multa milia inde captiuorum adduxit triumphum egit

  l manlio uulsone m atilio regulo consulibus bellum in
africam translatum est contra hamilcarem carthaginiensium
ducem in mari pugnatum uictusque est nam perditis sexaginta
quattuor nauibus retro se recepit romani uiginti duas amiserunt
 sed cum in africam transissent primam clypeam africae
ciuitatem in deditionem acceperunt consules usque ad
carthaginem processerunt multisque uastatis manlius uictor romam
rediit et uiginti septem milia captiuorum reduxit atilius
regulus in africa remansit is contra afros aciem instruxit 
contra tres carthaginiensium duces dimicans uictor fuit decem et
octo milia hostium cecidit quinque milia cum decem et octo
elephantis cepit septuaginta quattuor ciuitates in fidem
accepit  tum uicti carthaginienses pacem a romanis
petiuerunt quam cum regulus nollet nisi durissimis condicionibus
dare afri auxilium a lacedaemoniis petiuerunt et duce
xanthippo qui a lacedaemoniis missus fuerat romanorum dux
regulus uictus est ultima pernicie  nam duo milia tantum
hominum ex omni romano exercitu refugerunt quingenti cum
imperatore regulo capti sunt triginta milia occisa regulus ipse
in catenas coniectus

  m aemilio paulo ser fuluio nobiliore consulibus ambo
romani consules ad africam profecti sunt cum trecentarum nauium
classe  primum afros nauali certamine superant aemilius
consul centum et quattuor naues hostium demersit triginta cum
pugnatoribus cepit quindecim milia hostium aut occidit aut
cepit militem suum ingenti praeda ditauit et subacta africa
tunc fuisset nisi quod tanta fames erat ut diutius exercitus
exspectare non posset  consules cum uictrici classe redeuntes
circa siciliam naufragium passi sunt et tanta tempestas fuit
ut ex quadringentis sexaginta quattuor nauibus octoginta seruari
potuerint neque ullo tempore tanta maritima tempestas audita
est romani tamen statim ducentas naues reparauerunt neque in
aliquo animus his infractus fuit

  cn seruilius caepio c sempronius blaesus consules cum
ducentis sexaginta nauibus ad africam profecti sunt aliquot
ciuitates ceperunt  praedam ingentem reducentes naufragium
passi sunt itaque cum continuae calamitates romanis
displicerent decreuit senatus ut a maritimis proeliis
recederetur et tantum sexaginta naues ad praesidium italiae
saluae essent

  l caecilio metello c furio placido consulibus metellus
in sicilia afrorum ducem cum centum triginta elephantis et magnis
copiis uenientem superauit uiginti milia hostium cecidit sex
et uiginti elephantos cepit reliquos errantes per numidas quos
in auxilium habebat collegit et romam deduxit ingenti pompa cum
cxxx elephantorum numerus omnia itinera compleret  post haec
mala carthaginienses regulum ducem quem ceperant petiuerunt
ut romam proficisceretur et pacem a romanis obtineret ac
permutationem captiuorum faceret

  ille romam cum uenisset inductus in senatum nihil quasi
romanus egit dixitque se ex illa die qua in potestatem afrorum
uenisset romanum esse desisse  itaque et uxorem a complexu
remouit et senatui suasit ne pax cum poenis fieret illos enim
fractos tot casibus spem nullam habere tanti non esse ut tot
milia captiuorum propter unum se et senem et paucos qui ex
romanis capti fuerant redderentur  itaque obtinuit nam
afros pacem petentes nullus admisit ipse carthaginem rediit
offerentibusque romanis ut eum romae tenerent negauit se in ea
urbe mansurum in qua postquam afris seruierat dignitatem
honesti ciuis habere non posset regressus igitur ad africam
omnibus suppliciis extinctus est

  p claudio pulchro l iunio consulibus claudius contra
auspicia pugnauit et a carthaginiensibus uictus est nam ex
ducentis et uiginti nauibus cum triginta fugit nonaginta cum
pugnatoribus captae sunt demersae ceterae  alius quoque
consul naufragio classem amisit exercitum tamen saluum habuit
quia uicina litora erant

  c lutatio catulo a postumio albino consulibus anno
belli punici uicesimo et tertio a catulo bellum contra afros
commissum est profectus est cum trecentis nauibus in siciliam
afri contra ipsum quadringentas parauerunt  numquam in mari
tantis copiis pugnatum est lutatius catulus nauem aeger
ascendit uulneratus enim in pugna superiore fuerat contra
lilybaeum ciuitatem siciliae pugnatum est ingenti uirtute
romanorum  nam lxiii carthaginiensium naues captae sunt cxxu
demersae xxxii milia hostium capta xiii milia occisa
infinitum auri argenti praedae in potestatem romanorum
redactum ex classe romana xii naues demersae pugnatum est ui
idus martias statim pacem carthaginienses petiuerunt tributaque
est his pax  captiui romanorum qui tenebantur a
carthaginiensibus redditi sunt etiam carthaginienses petiuerunt
ut redimi eos captiuos liceret quos ex afris romani tenebant
 senatus iussit sine pretio eos dari qui in publica custodia
essent qui autem a priuatis tenerentur ut pretio dominis
reddito carthaginem redirent atque id pretium ex fisco magis
quam a carthaginiensibus solueretur

  q lutatius a manlius consules creati sunt bellum
faliscis intulerunt quae ciuitas italiae opulenta quondam fuit
quod ambo consules intra sex dies quam uenerant transegerunt
xu milibus hostium caesis ceteris pace concessa agro tamen ex
medietate sublato

 liber tertius  


  finito igitur punico bello quod per xxiii annos tractum
est romani iam clarissima gloria noti legatos ad ptolomaeum
aegypti regem miserunt auxilia promittentes quia rex syriae
antiochus ei bellum intulerat ille gratias romanis egit auxilia
a romanis non accepit  iam enim fuerat pugna transacta
eodem tempore potentissimus rex siciliae hiero romam uenit ad
ludos spectandos et ducenta milia modiorum tritici populo donum
exhibuit


  l cornelio lentulo fuluio flacco consulibus quibus hiero
romam uenerat etiam contra ligures intra italiam bellum gestum
est et de his triumphatum carthaginienses tamen bellum reparare
temptabant sardinienses qui ex condicione pacis romanis parere
debebant ad rebellandum impellentes uenit tamen romam legatio
carthaginiensium et pacem impetrauit


  t manlio torquato c atilio bulco consulibus de sardis
triumphatum est et pace omnibus locis facta romani nullum bellum
habuerunt quod his post romam conditam semel tantum numa
pompilio regnante contigerat


  l postumius albinus cn fuluius centumalus consules
bellum contra illyrios gesserunt et multis ciuitatibus captis
etiam reges in deditionem acceperunt ac tum primum ex illyriis
triumphatum est


  l aemilio consule ingentes gallorum copiae alpes
transierunt sed pro romanis tota italia consensit traditumque
est a fabio historico qui ei bello interfuit dccc milia hominum
parata ad id bellum fuisse sed res per consulem tantum prospere
gesta est xl milia hostium interfecta sunt et triumphus aemilio
decretus


  aliquot deinde annis post contra gallos intra italiam
pugnatum est finitumque bellum m claudio marcello et cn
cornelio scipione consulibus tum marcellus cum parua manu
equitum dimicauit et regem gallorum uiridomarum nomine manu sua
occidit  postea cum collega ingentes copias gallorum
peremit mediolanum expugnauit grandem praedam romam pertulit
ac triumphans marcellus spolia galli stipiti inposita umeris suis
uexit


  m minucio rufo p cornelio consulibus histris bellum
inlatum est quia latrocinati nauibus romanorum fuerant quae
frumenta exhibebant perdomitique sunt omnes  eodem anno
bellum punicum secundum romanis inlatum est per hannibalem
carthaginiensium ducem qui saguntum hispaniae ciuitatem romanis
amicam obpugnare adgressus est annum agens uicesimum aetatis
copiis congregatis cl milium  huic romani per legatos
denuntiauerunt ut bello abstineret is legatos admittere noluit
romani etiam carthaginem miserunt ut mandaretur hannibali ne
bellum contra socios populi romani gereret dura responsa a
carthaginiensibus data sunt saguntini interea fame uicti sunt
captique ab hannibale ultimis poenis adficiuntur


  tum p cornelius scipio cum exercitu in hispaniam
profectus est ti sempronius in siciliam bellum
carthaginiensibus indictum est  hannibal relicto in hispania
fratre hasdrubale pyrenaeum transiit alpes adhuc tum ea parte
inuias sibi patefecit traditur ad italiam lxxx milia peditum
x milia equitum septem et xxx elephantos adduxisse interea
multi ligures et galli hannibali se coniunxerunt sempronius
gracchus cognito ad italiam hannibalis aduentu ex sicilia
exercitum ariminum traiecit


  p cornelius scipio hannibali primus occurrit commisso
proelio fugatis suis ipse uulneratus in castra rediit sempronius
gracchus et ipse confligit apud trebiam amnem is quoque
uincitur hannibali multi se in italia dediderunt  inde ad
tusciam ueniens hannibal flaminio consuli occurrit ipsum
flaminium interemit romanorum xxu milia caesa sunt cetera
diffugerunt missus aduersus hannibalem postea a romanis q
fabius maximus is eum differendo pugnam ab impetu fregit mox
inuenta occasione uicit


  quingentesimo et quadragesimo anno a condita urbe l
aemilius paulus p terentius uarro contra hannibalem mittuntur
fabioque succedunt qui fabius ambo consules monuit ut
hannibalem callidum et inpatientem ducem non aliter uincerent
quam proelium differendo  uerum cum inpatientia uarronis
consulis contradicente altero consule id est aemilio paulo
apud uicum qui cannae appellatur in apulia pugnatum esset ambo
consules ab hannibale uincuntur  in ea pugna tria milia
afrorum pereunt magna pars de exercitu hannibalis sauciatur
nullo tamen punico bello romani grauius accepti sunt periit enim
in eo consul aemilius paulus consulares aut praetorii xx
senatores capti aut occisi xxx nobiles uiri ccc militum xl
milia equitum iii milia et quingenti in quibus malis nemo tamen
romanorum pacis mentionem habere dignatus est serui quod
numquam ante manumissi et milites facti sunt


  post eam pugnam multae italiae ciuitates quae romanis
paruerant se ad hannibalem transtulerunt hannibal romanis
obtulit ut captiuos redimerent responsumque est a senatu eos
ciues non necessarios qui cum armati essent capi potuissent
ille omnes postea uariis suppliciis interfecit et tres modios
anulorum aureorum carthaginem misit quos ex manibus equitum
romanorum senatorum et militum detraxerat  interea in
hispania ubi frater hannibalis hasdrubal remanserat cum magno
exercitu ut eam totam afris subigeret a duobus scipionibus
romanis ducibus uincitur perdit in pugna xxxu milia hominum ex
his capiuntur x milia occiduntur xxu milia mittuntur ei a
carthaginiensibus ad reparandas uires xii milia peditum iu milia
equitum xx elephanti


  anno quarto postquam ad italiam hannibal uenit m
claudius marcellus consul apud nolam ciuitatem campaniae contra
hannibalem bene pugnauit hannibal multas ciuitates romanorum
per apuliam calabriam brittios occupauit  quo tempore etiam
rex macedoniae philippus ad eum legatos misit promittens
auxilia contra romanos sub hac condicione ut deletis romanis
ipse quoque contra graecos ab hannibale auxilia acciperet 
captis igitur legatis philippi et re cognita romani in macedoniam
m ualerium laeuinum ire iusserunt in sardiniam t manlium
torquatum proconsulem nam etiam ea sollicitata ab hannibale
romanos deseruerat


  ita uno tempore quattuor locis pugnabatur in italia
contra hannibalem in hispaniis contra fratrem eius hasdrubalem
in macedonia contra philippum in sardinia contra sardos et
alterum hasdrubalem carthaginiensem  is a t manlio
proconsule qui ad sardiniam fuerat uiuus est captus occisa cum
eo duodecim milia capti mille quingenti et a romanis sardinia
subacta manlius uictor captiuos et hasdrubalem romam reportauit
 interea etiam philippus a laeuino in macedonia uincitur et
in hispania ab scipionibus hasdrubal et mago tertius frater
hannibalis


  decimo anno postquam hannibal in italiam uenerat p
sulpicio cn fuluio consulibus hannibal usque ad quartum
miliarium urbis accessit equites eius usque ad portam mox
consulum cum exercitu uenientium metu hannibal ad campaniam se
recepit  in hispania a fratre hasdrubale ambo scipiones qui
per multos annos uictores fuerant interficiuntur exercitus
tamen integer mansit casu enim magis erant quam uirtute decepti
 quo tempore etiam a consule marcello siciliae magna pars
capta est quam tenere afri coeperant et nobilissima urbs
syracusana praeda ingens romam perlata est  laeuinus in
macedonia cum philippo et multis graeciae populis et rege asiae
attalo amicitiam fecit et ad siciliam profectus hannonem quendam
afrorum ducem apud agrigentum ciuitatem cum ipso oppido cepit
eum romam cum captiuis nobilibus misit xl ciuitates in
deditionem accepit xxui expugnauit  ita omnis sicilia
recepta est et macedonia fracta ingenti gloria romam regressus
est hannibal in italia cn fuluium consulem subito adgressus cum
octo milibus hominum interfecit


  interea ad hispanias ubi occisis duobus scipionibus
nullus romanus dux erat p cornelius scipio mittitur filius p
scipionis qui ibidem bellum gesserat annos natus quattuor et
uiginti uir romanorum omnium et sua aetate et posteriore tempore
fere primus  is carthaginem hispaniae capit in qua omne
aurum argentum et belli apparatum afri habebant nobilissimos
quoque obsides quos ab hispanis acceperant  magonem etiam
fratrem hannibalis ibidem capit quem romam cum aliis mittit
romae ingens laetitia post hunc nuntium fuit scipio hispanorum
obsides parentibus reddidit quare omnes fere hispaniae uno animo
ad eum transierunt post quae hasdrubalem hannibalis fratrem
uictum fugat et praedam maximam capit


  interea in italia consul q fabius maximus tarentum
recepit in qua ingentes copiae hannibalis erant ibi etiam ducem
hannibalis carthalonem occidit xxu milia hominum captiuorum
uendidit praedam militibus dispertiuit pecuniam hominum
uenditorum ad fiscum retulit tum multae ciuitates romanorum
quae ad hannibalem transierant prius rursus se fabio maximo
dediderunt  insequenti anno scipio in hispania egregias res
egit et per se et per fratrem suum l scipionem lxx ciuitates
receperunt in italia tamen male pugnatum est nam claudius
marcellus consul ab hannibale occisus est


  tertio anno postquam scipio ad hispanias profectus
fuerat rursus res inclitas gerit regem hispaniarum magno
proelio uictum in amicitiam accepit et primus omnium a uicto
obsides non poposcit


  desperans hannibal hispanias contra scipionem diutius
posse retinere fratrem suum hasdrubalem ad italiam cum omnibus
copiis euocauit  is ueniens eodem itinere quo etiam hannibal
uenerat a consulibus ap claudio nerone et m liuio salinatore
apud senam piceni ciuitatem in insidias conpositas incidit
strenue tamen pugnans occisus est ingentes eius copiae captae
aut interfectae sunt magnum pondus auri atque argenti romam
relatum  post haec hannibal diffidere iam de belli coepit
euentu romanis ingens animus accessit itaque et ipsi
euocauerunt ex hispania p cornelium scipionem is romam cum
ingenti gloria uenit


  q caecilio l ualerio consulibus omnes ciuitates quae
in brittiis ab hannibale tenebantur romanis se tradiderunt


  anno quarto decimo posteaquam in italiam hannibal
uenerat scipio qui multa in hispania bene egerat consul est
factus et in africam missus cui uiro diuinum quiddam inesse
existimabatur adeo ut putaretur etiam cum numinibus habere
sermonem  is in africa contra hannonem ducem afrorum
pugnat exercitum eius interficit secundo proelio castra capit
cum quattuor milibus et quingentis militibus xi milibus occisis
syphacem numidiae regem qui se afris coniunxerat capit et
castra eius inuadit syphax cum nobilissimis numidis et infinitis
spoliis romam a scipione mittitur  qua re audita omnis fere
italia hannibalem deserit ipse a carthaginiensibus redire in
africam iubetur quam scipio uastabat


  ita anno septimo decimo ab hannibale italia liberata est
legati carthaginiensium pacem a scipione petiuerunt ab eo ad
senatum romam missi sunt  quadraginta et quinque diebus his
indutiae datae sunt quousque ire romam et regredi possent et
triginta milia pondo argenti ab his accepta sunt senatus ex
arbitrio scipionis pacem iussit cum carthaginiensibus fieri 
scipio his condicionibus dedit ne amplius quam triginta naues
haberent ut quingenta milia pondo argenti darent captiuos et
perfugas redderent


  interim hannibale ueniente ad africam pax turbata est
multa hostilia ab afris facta sunt  legati tamen eorum ex
urbe uenientes a romanis capti sunt et iubente scipione dimissi
hannibal quoque frequentibus proeliis ictus a scipione petit
etiam ipse pacem cum uentum esset ad colloquium isdem
condicionibus data est quibus prius additis quingentis milibus
pondo argenti centum milibus librarum propter nouam perfidiam
carthaginiensibus condiciones displicuerunt iusseruntque
hannibalem pugnare infertur a scipione et masinissa alio rege
numidarum qui amicitiam cum scipione fecerat carthagini bellum
hannibal tres exploratores ad scipionis castra misit quos
captos scipio circumduci per castra iussit ostendique his totum
exercitum mox etiam prandium dari dimittique ut renuntiarent
hannibali quae apud romanos uidissent


  interea proelium ab utroque duce instructum est quale
uix ulla memoria fuit cum peritissimi uiri copias suas ad bellum
educerent scipio uictor recedit paene ipso hannibale capto
qui primum cum multis equitibus deinde cum uiginti postremo cum
quattuor euasit  inuenta in castris hannibalis argenti pondo
uiginti milia auri octoginta cetera supellectilis copiosa
post id certamen pax cum carthaginiensibus facta est scipio
romam rediit ingenti gloria triumphauit atque africanus ex eo
appellari coeptus est finem accepit secundum punicum bellum post
annum nonum decimum quam coeperat

 liber quartus  


  transacto punico bello secutum est macedonicum contra
philippum regem quingentesimo quinquagesimo et primo anno ab urbe
condita


  t quintius flamininus aduersum philippum rem prospere
gessit pax ei data est his legibus ne graeciae ciuitatibus
quas romani contra eum defenderant bellum inferret ut captiuos
et transfugas redderet quinquaginta solas naues haberet
reliquas romanis dederet per annos decem quaterna milia pondo
argenti praestaret et obsidem daret filium suum demetrium  t
quintius etiam lacedaemoniis intulit bellum ducem eorum nabidem
uicit et quibus uoluit condicionibus in fidem accepit ingenti
gloria duxit ante currum nobilissimos obsides demetrium
philippi filium et armenen nabidis


  transacto bello macedonico secutum est syriacum contra
antiochum regem p cornelio scipione m acilio glabrione
consulibus  huic antiocho hannibal se iunxerat carthaginem
patriam suam metu ne romanis traderetur relinquens m
acilius glabrio in achaia bene pugnauit castra regis antiochi
nocturna pugna capta sunt ipse fugatus philippo quia contra
antiochum romanis fuisset auxilio filius demetrius redditus est


  l cornelio scipione et c laelio consulibus scipio
africanus fratri suo l cornelio scipioni consuli legatus contra
antiochum profectus est hannibal qui cum antiocho erat nauali
proelio uictus est  ipse postea antiochus circa sipylum  ad
 magnesiam asiae ciuitatem a consule cornelio scipione ingenti
proelio fusus est auxilio fuit romanis in ea pugna eumenes
attali regis frater qui eumeniam in phrygia condidit
quinquaginta milia peditum tria equitum eo certamine ex parte
regis occisa sunt  tum rex pacem petiit isdem condicionibus
data est a senatu quamquam uicto quibus ante offerebatur ut ex
europa et asia recederet atque intra taurum se contineret decem
milia talentorum et uiginti obsides praeberet hannibalem
concitatorem belli dederet eumeni regi donatae sunt a senatu
omnes asiae ciuitates quas antiochus bello perdiderat et
rhodiis qui auxilium romanis contra regem antiochum tulerant
multae urbes concessae sunt scipio romam rediit ingenti gloria
triumphauit nomen et ipse ad imitationem fratris asiagenis
accepit quia asiam uicerat sicuti frater ipsius propter africam
domitam africanus appellabatur


  sp postumio albino q marcio philippo consulibus m
fuluius de aetolis triumphauit  hannibal qui uicto antiocho
ne romanis traderetur ad prusiam bithyniae regem fugerat
repetitus etiam ab eo est per t quintium flamininum et cum
tradendus romanis esset uenenum bibit et apud libyssam in
finibus nicomedensium sepultus est


  philippo rege macedoniae mortuo qui et aduersum romanos
bellum gesserat et postea romanis contra antiochum auxilium
tulerat filius eius perseus in macedonia rebellauit ingentibus
copiis ad bellum paratis  nam adiutores habebat cotyn
thraciae regem et regem illyrici gentium nomine romanis autem
in auxilio erant eumenes asiae rex ariaratus cappadociae
antiochus syriae ptolomaeus aegypti masinissa numidiae prusias
autem bithyniae quamquam sororem persei uxorem haberet
utrisque se aequum praebuit  dux romanorum p licinius consul
contra eum missus est et a rege graui proelio uictus neque
tamen romani quamquam superati regi petenti pacem praestare
uoluerunt nisi his condicionibus ut se et suos senatui et populo
romano dederet  mox missus contra eum l aemilius paulus
consul et in illyricum c anicius praetor contra gentium sed
gentius facile uno proelio uictus mox se dedidit mater eius et
uxor et duo filii fraterque simul in potestatem romanorum
uenerunt ita bello intra xxx dies perfecto ante cognitum est
gentium uictum quam coeptum bellum nuntiaretur


  cum perseo autem aemilius paulus consul iii nonas
septembres dimicauit uicitque eum uiginti milibus peditum eius
occisis equitatus cum rege integer fugit romanorum centum
milites amissi sunt urbes macedoniae omnes quas rex tenuerat
romanis se dediderunt ipse rex cum desereretur ab amicis uenit
in pauli potestatem  sed honorem ei aemilius paulus consul
non quasi uicto habuit nam et uolentem ad pedes sibi cadere non
permisit et iuxta se in sella conlocauit  macedonibus et
illyriis hae leges a romanis datae ut liberi essent et dimidium
eorum tributorum praestarent quae regibus praestitissent ut
appareret populum romanum pro aequitate magis quam auaritia
dimicare itaque in conuentu infinitorum populorum paulus hoc
pronuntiauit et legationes multarum gentium quae ad eum
uenerant magnificentissime conuiuio pauit dicens eiusdem
hominis esse debere et bello uincere et in conuiuii apparatu
elegantem esse


  mox septuaginta ciuitates epiri quae rebellabant cepit
praedam militibus distribuit romam ingenti pompa rediit in naui
persei quae inusitatae magnitudinis fuisse traditur adeo ut
sedecim ordines dicatur habuisse remorum triumphauit autem
magnificentissime in curru aureo cum duobus filiis utroque latere
adstantibus ducti sunt ante currum duo regis filii et ipse
perseus xlu annos natus  post eum etiam anicius de illyriis
triumphauit gentius cum fratre et filiis ante currum ductus est
ad hoc spectaculum reges multarum gentium romam uenerunt inter
alios uenit etiam attalus atque eumenes asiae reges et prusias
bithyniae magno honore excepti sunt et permittente senatu
dona quae attulerant in capitolio posuerunt prusias etiam
filium suum nicomeden senatui commendauit


  insequenti anno l memmius in lusitania bene pugnauit
marcellus postea consul res ibidem prosperas gessit


  tertium deinde bellum contra carthaginem suscipitur
sexcentesimo et altero ab urbe condita anno l manlio censorino
et m manilio consulibus anno quinquagesimo primo postquam
secundum punicum transactum erat  hi profecti carthaginem
oppugnauerunt contra eos hasdrubal dux carthaginiensium
dimicabat famea dux alius equitatui carthaginiensium praeerat
 scipio tum scipionis africani nepos tribunus ibi
militabat huius apud omnes ingens metus et reuerentia erat nam
et paratissimus ad dimicandum et consultissimus habebatur itaque
per eum multa a consulibus prospere gesta sunt neque quicquam
magis uel hasdrubal uel famea uitabant quam contra eam romanorum
partem committere ubi scipio dimicaret


  per idem tempus masinissa rex numidarum per annos
sexaginta fere amicus populi romani anno uitae nonagesimo
septimo mortuus quadraginta et quattuor filiis relictis
scipionem diuisorem regni inter filios suos esse iussit


  cum igitur clarum scipionis nomen esset iuuenis adhuc
consul est factus et contra carthaginem missus is eam cepit ac
diruit spolia ibi inuenta quae uariarum ciuitatum excidiis
carthago collegerat et ornamenta urbium ciuitatibus siciliae
italiae africae reddidit quae sua recognoscebant ita carthago
septingentesimo anno quam condita erat deleta est  scipio
nomen quod auus eius acceperat meruit scilicet ut propter
uirtutem etiam ipse africanus iunior uocaretur


  interim in macedonia quidam pseudophilippus arma mouit et
romanum praetorem p iuuentium contra se missum ad
internicionem uicit post eum q caecilius metellus dux a romanis
contra pseudophilippum missus est et xxu milibus eius occisis
macedoniam recepit ipsum etiam pseudophilippum in potestatem
suam redegit


  corinthiis quoque bellum indictum est nobilissimae
graeciae ciuitati propter iniuriam legatorum romanorum hanc
mummius consul cepit et diruit  tres igitur romae simul
celeberrimi triumphi fuerunt africani ex africa ante cuius
currum ductus est hasdrubal metelli ex macedonia cuius currum
praecessit andriscus idem qui et pseudophilippus mummii ex
corintho ante quem signa aenea et pictae tabulae et alia urbis
clarissimae ornamenta praelata sunt


  iterum in macedonia pseudoperses qui se persei filium
esse dicebat collectis seruitiis rebellauit et cum sedecim
milia armatorum haberet a tremellio quaestore superatus est


  eodem tempore metellus in celtiberia apud hispanos res
egregias gessit  successit ei q pompeius nec multo post q
quoque caepio ad idem bellum missus est quod quidam uiriathus
contra romanos in lusitania gerebat quo metu uiriathus a suis
interfectus est cum quattuordecim annis hispanias aduersus
romanos mouisset pastor primo fuit mox latronum dux postremo
tantos ad bellum populos concitauit ut adsertor contra romanos
hispaniae putaretur et cum interfectores eius praemium a
caepione consule peterent responsum est numquam romanis
placuisse imperatores a suis militibus interfici


  q pompeius deinde consul a numantinis quae hispaniae
ciuitas fuit opulentissima superatus pacem ignobilem fecit
post eum c hostilius mancinus consul iterum cum numantinis pacem
fecit infamem quam populus et senatus iussit infringi atque
ipsum mancinum hostibus tradi ut in illo quem auctorem foederis
habebant iniuriam soluti foederis uindicarent  post tantam
igitur ignominiam qua a numantinis bis romani exercitus fuerant
subiugati p scipio africanus secundo consul factus et ad
numantiam missus est is primum militem uitiosum et ignauum
exercendo magis quam puniendo sine aliqua acerbitate correxit
tum multas hispaniae ciuitates partim cepit partim in deditionem
accepit postremo ipsam numantiam diu obsessam fame confecit et
a solo euertit reliquam prouinciam in fidem accepit


  eodem tempore attalus rex asiae frater eumenis mortuus
est heredem populum romanum reliquit ita imperio romano per
testamentum asia accessit


  mox etiam d iunius brutus de callaecis et lusitanis
magna gloria triumphauit et p scipio africanus de numantinis
secundum triumphum egit quarto decimo anno postquam priorem de
africa egerat


  motum interim in asia bellum est ab aristonico eumenis
filio qui ex concubina susceptus fuerat hic eumenes frater
attali fuerat aduersus eum missus p licinius crassus infinita
regum habuit auxilia nam et bithyniae rex nicomedes romanos
iuuit et mithridates ponticus cum quo bellum postea grauissimum
fuit et ariarathes cappadox et pylaemenes paphlagon uictus est
tamen crassus et in proelio interfectus est caput ipsius
aristonico oblatum est corpus smyrnae sepultum  postea
perperna consul romanus qui successor crasso ueniebat audita
belli fortuna ad asiam celerauit et acie uictum aristonicum apud
stratonicen ciuitatem quo confugerat fame ad deditionem
compulit aristonicus iussu senatus romae in carcere strangulatus
est triumphari enim de eo non poterat quia perperna apud
pergamum romam rediens diem obierat


  l caecilio metello et l quintio flaminino consulibus
carthago in africa iussu senatus reparata est quae nunc manet
annis duobus et uiginti postquam a scipione fuerat euersa
deducti eo sunt ciues romani


  anno sexcentesimo uicesimo septimo ab urbe condita c
cassius longinus et sex domitius caluinus consules gallis
transalpinis bellum intulerunt et aruernorum tunc nobilissimae
ciuitati atque eorum duci bituito infinitamque multitudinem iuxta
rhodanum fluuium interfecerunt praeda ex torquibus gallorum
ingens romam perlata est bituitus se domitio dedit atque ab eo
romam deductus est magnaque gloria consules ambo triumphauerunt


  m porcio catone et q marcio rege consulibus
sexcentesimo tricesimo et tertio anno ab urbe condita narbone in
gallia colonia deducta est annoque post a l caecilio metello et
q mucio scaeuola consulibus de dalmatia triumphatum est


  ab urbe condita anno sexcentesimo tricesimo quinto c
cato consul scordiscis intulit bellum ignominioseque pugnauit


  c caecilio metello et cn carbone consulibus duo metelli
fratres eodem die alterum ex sardinia alterum ex thracia
triumphum egerunt nuntiatumque romae est cimbros e gallia in
italiam transisse


  p scipione nasica et l calpurnio bestia consulibus
iugurthae numidarum regi bellum inlatum est quod adherbalem et
hiempsalem micipsae filios fratres suos reges et populi
romani amicos interemisset missus aduersus eum consul
calpurnius bestia corruptus regis pecunia pacem cum eo
flagitiosissimam fecit quae a senatu reprobata est postea contra
eundem insequenti anno sp postumius albinus profectus est is
quoque per fratrem ignominiose contra numidas pugnauit


  tertio missus est q caecilius metellus consul is
exercitum ingenti seueritate et moderatione correctum cum nihil
in quemquam cruentum faceret ad disciplinam romanam reduxit
iugurtham uariis proeliis uicit elephantos eius occidit uel
cepit multas ciuitates ipsius cepit et cum iam finem bello
positurus esset successum est ei a c mario  is iugurtham et
bocchum mauritaniae regem qui auxilium iugurthae ferre
coeperat pariter superauit aliquanta et ipse oppida numidiae
cepit belloque terminum posuit capto iugurtha per quaestorem suum
cornelium sullam ingentem uirum tradente boccho iugurtham qui
pro eo ante pugnauerat  a m iunio silano collega q
metelli cimbri in gallia uicti sunt et a minucio rufo in
macedonia scordisci et triballi et a seruilio caepione in
hispania lusitani  acti sunt et duo triumphi de iugurtha
primus per metellum secundus per marium ante currum tamen marii
iugurtha cum duobus filiis ductus est catenatus et mox iussu
consulis in carcere strangulatus

 liber quintus  


  dum bellum in numidia contra iugurtham geritur romani
consules m manlius et q caepio a cimbris et teutonis et
tugurinis et ambronibus quae erant germanorum et gallorum
gentes uicti sunt iuxta flumen rhodanum et ingenti internicione
etiam castra sua et magnam partem exercitus perdiderunt 
timor romae grandis fuit quantus uix hannibalis tempore punici
belli ne iterum galli romam redirent  ergo marius post
uictoriam iugurthinam secundo consul est factus bellumque ei
contra cimbros et teutones decretum est tertio quoque ei et
quarto delatus est consulatus quia bellum cimbricum
protrahebatur sed in quarto consulatu collegam habuit q
lutatium catulum cum cimbris itaque conflixit et duobus proeliis
cc milia hostium cecidit lxxx milia cepit et ducem eorum
teutobodum propter quod meritum absens quinto consul est factus


  interea cimbri et teutones quorum copia adhuc infinita
erat ad italiam transierunt iterum a c mario et q catulo
contra eos dimicatum est sed a catuli parte felicius  nam
proelio quod simul ambo gesserunt cxl milia aut in pugna aut in
fuga caesa sunt lx milia capta romani milites ex utroque
exercitu trecenti perierunt tria et triginta cimbris signa
sublata sunt ex his exercitus marii duo reportauit catuli
exercitus xxxi is belli finis fuit triumphus utrique decretus
est


  sex iulio caesare et l marcio philippo consulibus
sexcentesimo quinquagesimo nono anno ab urbe condita cum prope
alia omnia bella cessarent in italia grauissimum bellum
picentes marsi pelignique mouerunt qui cum annis numerosis iam
populo romano obedirent tum libertatem sibi aequam adserere
coeperunt perniciosum admodum hoc bellum fuit  p rutilius
consul in eo occisus est caepio nobilis iuuenis porcius cato
alius consul duces autem aduersus romanos picentibus et marsis
fuerunt t uettius hierius asinius t herennius a cluentius
 a romanis bene contra eos pugnatum est a c mario qui sexies
consul fuerat et a cn pompeio maxime tamen a l cornelio
sulla qui inter alia egregia ita cluentium hostium ducem cum
magnis copiis fudit ut ex suis unum amitteret  quadriennio
cum graui tamen calamitate hoc bellum tractum est quinto demum
anno finem accepit per l cornelium sullam consulem cum antea in
eodem bello ipse multa strenue sed praetor egisset


  anno urbis conditae sexcentesimo sexagesimo secundo primum
romae bellum ciuile commotum est eodem anno etiam
mithridaticum causam bello ciuili c marius sexiens consul
dedit  nam cum sulla consul contra mithridatem gesturus
bellum qui asiam et achaiam occupauerat mitteretur isque
exercitum in campania paulisper teneret ut belli socialis de
quo diximus quod intra italiam gestum fuerat reliquiae
tollerentur marius adfectauit ut ipse ad bellum mithridaticum
mitteretur qua re sulla commotus cum exercitu ad urbem uenit
illic contra marium et sulpicium dimicauit primus urbem romam
armatus ingressus est sulpicium interfecit marium fugauit
atque ita ordinatis consulibus in futurum annum cn octauio et
l cornelio cinna ad asiam profectus est


  mithridates enim qui ponti rex erat atque armeniam
minorem et totum ponticum mare in circuitu cum bosphoro tenebat
primum nicomeden amicum populi romani bithynia uoluit expellere
senatuique mandauit bellum se ei propter iniurias quas passus
fuerat inlaturum a senatu responsum mithridati est si id
faceret quod bellum a romanis et ipse pateretur  quare
iratus cappadociam statim occupauit et ex ea ariobarzanen regem
et amicum populi romani fugauit mox etiam bithyniam inuasit et
paphlagoniam pulsis ex ea regibus amicis populi romani
pylaemene et nicomede inde ephesum contendit et per omnem asiam
litteras misit ut ubicumque inuenti essent ciues romani uno die
occiderentur


  interea etiam athenae ciuitas achaiae ab aristone
atheniensi mithridati tradita est miserat enim iam ad achaiam
mithridates archelaum ducem suum cum centum et uiginti milibus
equitum ac peditum per quem etiam reliqua graecia occupata est
sulla archelaum apud piraeum non longe ab athenis obsedit
ipsas athenas cepit  postea commisso proelio contra archelaum
ita eum uicit ut ex cxx milibus uix decem archelao superessent
ex sullae exercitu xiii tantum homines interficerentur hac
pugna mithridates cognita septuaginta milia lectissima ex asia
archelao misit contra quem iterum sulla commisit primo proelio
quindecim milia hostium interfecta sunt et filius archelai
diogenes secundo omnes mithridatis copiae extinctae sunt
archelaus ipse triduo nudus in paludibus latuit hac re audita
mithridates iussit cum sulla de pace agi


  interim eo tempore sulla etiam dardanos scordiscos
dalmatas et maedos partim uicit alios in fidem accepit  sed
cum legati a rege mithridate qui pacem petebant uenissent non
aliter se daturum sulla esse respondit nisi rex relictis his
quae occupauerat ad regnum suum redisset postea tamen ad
colloquium ambo uenerunt pax inter eos ordinata est ut sulla ad
bellum ciuile festinans a tergo periculum non haberet  nam
dum sulla in achaia atque asia mithridatem uincit marius qui
fugatus erat et cornelius cinna unus ex consulibus bellum in
italia reparauerunt et ingressi urbem romam nobilissimos e senatu
et consulares uiros interfecerunt multos proscripserunt ipsius
sullae domo euersa filios et uxorem ad fugam conpulerunt 
uniuersus reliquus senatus ex urbe fugiens ad sullam in graeciam
uenit orans ut patriae subueniret ille in italiam traiecit
bellum ciuile gesturus aduersus norbanum et scipionem consules
et primo proelio contra norbanum dimicauit non longe a capua tum
sex milia eius cecidit sex milia cepit cxxiu suos amisit
inde etiam ad scipionem se conuertit et ante proelium totum eius
exercitum sine sanguine in deditionem accepit


  sed cum romae mutati consules essent marius marii
filius ac papirius carbo consulatum accepissent sulla contra
marium iuniorem dimicauit et xu milibus eius occisis cccc de suis
perdidit mox etiam urbem ingressus est marium marii filium
praeneste persecutus obsedit et ad mortem compulit rursus pugnam
grauissimam habuit contra lamponium et carinatem duces partis
marianae ad portam collinam lxx milia hostium in eo proelio
contra sullam fuisse dicuntur xii milia se sullae dediderunt
ceteri in acie in castris in fuga insatiabili ira uictorum
consumpti sunt  cn quoque carbo consul alter ab arimino ad
siciliam fugit et ibi per cn pompeium interfectus est quem
adulescentem sulla atque annos unum et uiginti natum cognita eius
industria exercitibus praefecerat ut secundus a sulla
haberetur


  occiso ergo carbone siciliam pompeius recepit
transgressus inde ad africam domitium marianae partis ducem et
hierdam regem mauritaniae qui domitio auxilium ferebat
occidit post haec sulla de mithridate ingenti gloria
triumphauit cn etiam pompeius quod nulli romanorum tributum
erat quartum et uicesimum annum agens de africa triumphauit 
hunc finem habuerunt duo bella funestissima italicum quod et
sociale dictum est et ciuile quae ambo tracta sunt per annos
decem consumpserunt autem ultra cl milia hominum uiros
consulares xxiu praetorios uii aedilicios lx senatores fere
cc

 liber sextus  


  m aemilio lepido q catulo consulibus cum sulla rem
publicam composuisset bella noua exarserunt unum in hispania
aliud in pamphylia et cilicia tertium in macedonia quartum in
dalmatia  nam sertorius qui partium marianarum fuerat
timens fortunam ceterorum qui interempti erant ad bellum
commouit hispanias missi sunt contra eum duces q caecilius
metellus filius eius qui iugurtham regem uicit et l domitius
praetor a sertorii duce hirtuleio domitius occisus est metellus
uario successu contra sertorium dimicauit postea cum impar
pugnae solus metellus putaretur cn pompeius ad hispanias missus
est  ita duobus ducibus aduersis sertorius fortuna uaria
saepe pugnauit octauo demum anno per suos occisus est et finis
ei bello datus per cn pompeium adulescentem et q metellum pium
atque omnes prope hispaniae in dicionem populi romani redactae

  ad macedoniam missus est ap claudius post consulatum
leuia proelia habuit contra uarias gentes quae rhodopam
prouinciam incolebant atque ibi morbo mortuus est  missus ei
successor c scribonius curio post consulatum is dardanos uicit
et usque ad danubium penetrauit triumphumque meruit et intra
triennium bello finem dedit

  ad ciliciam et pamphyliam missus est p seruilius ex
consule uir strenuus is ciliciam subegit lyciae urbes
clarissimas oppugnauit et cepit in his phaselidam olympum
corycum ciliciae isauros quoque adgressus ad dicionem redegit
atque intra triennium bello finem dedit primus omnium romanorum
in tauro iter fecit reuertens triumphum accepit et nomen
isaurici meruit

  ad illyricum missus est c cosconius pro consule multam
partem dalmatiae subegit salonas cepit et conposito bello romam
post biennium rediit

  isdem temporibus consul m aemilius lepidus catuli
collega bellum ciuile uoluit commouere intra unam tamen
aestatem motus eius oppressus est  ita uno tempore multi
simul triumphi fuerunt metelli ex hispania pompeii secundus ex
hispania curionis ex macedonia seruilii ex isauria

  anno urbis conditae sexcentesimo septuagesimo sexto l
licinio lucullo et m aurelio cotta consulibus mortuus est
nicomedes rex bithyniae et per testamentum populum romanum
fecit heredem  mithridates pace rupta bithyniam et asiam
rursus uoluit inuadere aduersus eum ambo consules missi uariam
habuere fortunam cotta apud chalcedona uictus ab eo acie etiam
intra oppidum coactus est et obsessus  sed cum se inde
mithridates cyzicum transtulisset ut cyzico capta totam asiam
inuaderet lucullus ei alter consul occurrit ac dum
mithridates in obsidione cyzici commoratur ipse eum a tergo
obsedit fameque consumpsit et multis proeliis uicit postremo
byzantium quae nunc constantinopolis est fugauit nauali quoque
proelio duces eius lucullus oppressit ita una hieme et aestate
a lucullo ad centum fere milia regis extincta sunt

  anno urbis romae sexcentesimo septuagesimo octauo
macedoniam prouinciam m licinius lucullus accepit consobrinus
luculli qui contra mithridatem bellum gerebat  et in italia
nouum bellum subito commotum est septuaginta enim et quattuor
gladiatores duce spartaco crixo et oenomao effracto capuae ludo
fugerunt et per italiam uagantes paene non leuius bellum in ea
quam hannibal mouerat parauerunt nam multis ducibus et duobus
simul romanorum consulibus uictis sexaginta fere milium armatorum
exercitum congregauerunt uictique sunt in apulia a m licinio
crasso pro consule et post multas calamitates italiae tertio anno
bello huic est finis inpositus

  sexcentesimo octogesimo primo anno urbis conditae p
cornelio lentulo et cn aufidio oreste consulibus duo tantum
grauia bella in imperio romano erant mithridaticum et
macedonicum haec duo luculli agebant l lucullus et m
lucullus  l ergo lucullus post pugnam cyzicenam qua uicerat
mithridatem et naualem qua duces eius oppresserat persecutus
est eum et recepta paphlagonia atque bithynia etiam regnum eius
inuasit sinopen et amison ciuitates ponti nobilissimas cepit
 secundo proelio apud caberam ciuitatem quo ingentes copias
ex omni regno adduxerat mithridates cum xxx milia lectissima
regis a quinque milibus romanorum uastata essent mithridates
fugatus est castra eius direpta armenia quoque minor quam
tenuerat eidem sublata est  susceptus tamen est mithridates
post fugam a tigrane armeniae rege qui tum ingenti gloria
imperabat persas saepe uicerat mesopotamiam occupauerat et
syriam et phoenices partem

  ergo lucullus repetens hostem fugatum etiam regnum
tigranis qui armeniis imperabat ingressus est tigranocertam
ciuitatem arzanenae nobilissimam regni armeniaci cepit ipsum
regem cum septem milibus quingentis clibanariis et centum milibus
sagittariorum et armatorum uenientem decem et octo milia
militum habens ita uicit ut magnam partem armeniorum deleuerit
inde nisibin profectus eam quoque ciuitatem cum regis fratre
cepit  sed hi quos in ponto lucullus reliquerat cum
exercitus parte ut regiones uictas et iam romanorum tuerentur
neglegenter se et auare agentes occasionem iterum mithridati in
pontum inrumpendi dederunt atque ita bellum renouatum est
lucullo paranti capta nisibi contra persas expeditionem successor
est missus

  alter autem lucullus qui macedoniam administrabat
bessis primus romanorum intulit bellum atque eos ingenti proelio
in haemo monte superauit oppidum uscudamam quod bessi
habitabant eodem die quo adgressus est uicit cabylen cepit
usque ad danubium penetrauit inde multas supra pontum positas
ciuitates adgressus est illic apolloniam euertit callatim
parthenopolim tomos histrum burziaonem cepit belloque confecto
romam rediit ambo tamen triumphauerunt lucullus qui contra
mithridatem pugnauerat maiore gloria cum tantorum regnorum
uictor redisset

  confecto bello macedonico manente mithridatico quod
recedente lucullo rex collectis auxiliis reparauerat bellum
creticum ortum est  ad id missus q caecilius metellus
ingentibus proeliis intra triennium omnem prouinciam cepit
appellatusque est creticus atque ex insula triumphauit  quo
tempore libya quoque romano imperio per testamentum appionis qui
rex eius fuerat accessit in qua inclutae urbes erant berenice
ptolomais cyrene

  dum haec geruntur piratae omnia maria infestabant ita
ut romanis toto orbe uictoribus sola nauigatio tuta non esset
quare id bellum cn pompeio decretum est quod intra paucos
menses ingenti et felicitate et celeritate confecit  mox ei
delatum etiam bellum contra regem mithridatem et tigranem quo
suscepto mithridatem in armenia minore nocturno proelio uicit
castra diripuit quadraginta milia eius occidit uiginti tantum
de exercitu suo perdidit et duos centuriones  mithridates cum
uxore fugit et duobus comitibus neque multo post cum in suos
saeuiret pharnacis filii sui apud milites seditione ad mortem
coactus uenenum hausit hunc finem habuit mithridates periit
autem apud bosphorum uir ingentis industriae consiliique
regnauit annis sexaginta uixit septuaginta duobus contra
romanos bellum habuit annis quadraginta

  tigrani deinde pompeius bellum intulit ille se ei
dedidit et in castra pompeii sexto decimo miliario ab artaxata
uenit ac diadema suum cum procubuisset ad genua pompeii in
manibus ipsius conlocauit quod ei pompeius reposuit
honorificeque eum habitum regni tamen parte multauit et grandi
pecunia adempta est ei syria phoenice sophanene sex milia
praeterea talentorum argenti quae populo romano daret quia
bellum sine causa romanis commouisset

  pompeius mox etiam albanis bellum intulit et eorum regem
oroden ter uicit postremo per epistulas ac munera rogatus
ueniam ei ac pacem dedit hiberiae quoque regem artacen uicit
acie et in deditionem accepit armeniam minorem deiotaro
galatiae regi donauit quia socius belli mithridatici fuerat
attalo et pylaemeni paphlagoniam reddidit aristarchum colchis
regem imposuit mox ituraeos et arabas uicit  et cum uenisset
in syriam seleuciam uicinam antiochiae ciuitatem libertate
donauit quod regem tigranen non recepisset antiochensibus
obsides reddidit aliquantum agrorum daphnensibus dedit quo
lucus ibi spatiosior fieret delectatus loci amoenitate et
aquarum abundantia inde ad iudaeam transgressus est hierosolyma
caput gentis tertio mense cepit xii milibus iudaeorum occisis
ceteris in fidem acceptis his gestis in asiam se recepit et
finem antiquissimo bello dedit

  m tullio cicerone oratore et c antonio consulibus anno
ab urbe condita sexcentesimo octogesimo nono l sergius
catilina nobilissimi generis uir sed ingenii prauissimi ad
delendam patriam coniurauit cum quibusdam claris quidem sed
audacibus uiris a cicerone urbe expulsus est socii eius
deprehensi in carcere strangulati sunt ab antonio altero consule
catilina ipse uictus proelio est interfectus

  sexcentesimo nonagesimo anno urbis conditae d iunio
silano et l murena consulibus metellus de creta triumphauit
pompeius de bello piratico et mithridatico nulla umquam pompa
triumphi similis fuit ducti sunt ante eius currum filii
mithridatis filius tigranis et aristobulus rex iudaeorum
praelata est ingens pecunia et auri atque argenti infinitum
pondus hoc tempore nullum per orbem terrarum graue bellum erat

  anno urbis conditae sexcentesimo nonagesimo tertio c
iulius caesar qui postea imperauit cum l bibulo consul est
factus decreta est ei gallia et illyricum cum legionibus decem
 is primos uicit heluetios qui nunc sequani appellantur
deinde uincendo per bella grauissima usque ad oceanum britannicum
processit  domuit autem annis nouem fere omnem galliam quae
inter alpes flumen rhodanum rhenum et oceanum est et circuitu
patet ad bis et tricies centena milia passuum britannis mox
bellum intulit quibus ante eum ne nomen quidem romanorum
cognitum erat eos quoque uictos obsidibus acceptis stipendiarios
fecit galliae autem tributi nomine annuum imperauit sestertium
quadringenties germanosque trans rhenum adgressus inmanissimis
proeliis uicit inter tot successus ter male pugnauit apud
aruernos semel praesens et absens in germania bis nam legati
eius duo titurius et aurunculeius per insidias caesi sunt

  circa eadem tempora anno urbis conditae sexcentesimo
nonagesimo septimo m licinius crassus collega cn pompeii
magni in consulatu secundo contra parthos missus est et cum
circa carras contra omen et auspicia dimicasset a surena orodis
regis duce uictus ad postremum interfectus est cum filio
clarissimo et praestantissimo iuuene  reliquiae exercitus per
c cassium quaestorem seruatae sunt qui singulari animo
perditas res tanta uirtute restituit ut persas rediens trans
euphraten crebris proeliis uinceret

  hinc iam bellum ciuile successit exsecrandum et
lacrimabile quo praeter calamitates quae in proeliis
acciderunt etiam populi romani fortuna mutata est  caesar
enim rediens ex gallia uictor coepit poscere alterum consulatum
atque ita sine dubietate aliqua ei deferretur contradictum est a
marcello consule a bibulo a pompeio a catone iussusque
dimissis exercitibus ad urbem redire propter quam iniuriam ab
arimino ubi milites congregatos habebat aduersum patriam cum
exercitu uenit  consules cum pompeio senatusque omnis atque
uniuersa nobilitas ex urbe fugit et in graeciam transiit apud
epirum macedoniam achaiam pompeio duce senatus contra caesarem
bellum parauit

  caesar uacuam urbem ingressus dictatorem se fecit inde
hispanias petiit ibi pompeii exercitus ualidissimos et
fortissimos cum tribus ducibus l afranio m petreio m
uarrone superauit  inde reuersus in graeciam transiit
aduersum pompeium dimicauit primo proelio uictus est et fugatus
euasit tamen quia nocte interueniente pompeius sequi noluit
dixitque caesar nec pompeium scire uincere et illo tantum die se
potuisse superari  deinde in thessalia apud palaeopharsalum
productis utrimque ingentibus copiis dimicauerunt pompei acies
habuit xl milia peditum equites in sinistro cornu sexcentos in
dextro quingentos praeterea totius orientis auxilia totam
nobilitatem innumeros senatores praetorios consulares et qui
magnorum iam bellorum uictores fuissent caesar in acie sua
habuit peditum non integra xxx milia equites mille

  numquam adhuc romanae copiae in unum neque maiores neque
melioribus ducibus conuenerant totum terrarum orbem facile
subacturae si contra barbaros ducerentur  pugnatum tamen est
ingenti contentione uictusque ad postremum pompeius et castra
eius direpta sunt  ipse fugatus alexandriam petiit ut a rege
aegypti cui tutor a senatu datus fuerat propter iuuenilem eius
aetatem acciperet auxilia qui fortunam magis quam amicitiam
secutus occidit pompeium caput eius et anulum caesari misit
quo conspecto caesar etiam lacrimas fudisse dicitur tanti uiri
intuens caput et generi quondam sui

  mox caesar alexandriam uenit ipsi quoque ptolomaeus
parare uoluit insidias qua causa bellum regi inlatum est uictus
in nilo periit inuentumque est corpus eius cum lorica aurea 
caesar alexandria potitus regnum cleopatrae dedit ptolomaei
sorori cum qua consuetudinem stupri habuerat rediens inde
caesar pharnacen mithridatis magni filium qui pompeio in
auxilium apud thessaliam fuerat rebellantem in ponto et multas
populi romani prouincias occupantem uicit acie postea ad mortem
coegit

  inde romam regressus tertio se consulem fecit cum m
aemilio lepido qui et magister equitum dictatori ante annum
fuerat inde in africam profectus est ubi infinita nobilitas cum
iuba mauretaniae rege bellum reparauerat  duces autem
romani erant p cornelius scipio ex genere antiquissimo scipionis
africani hic etiam socer pompeii fuerat m petreius q
uarus m porcius cato l cornelius faustus sullae dictatoris
filius  contra hos commisso proelio post multas dimicationes
uictor fuit caesar cato scipio petreius iuba ipsi se
occiderunt faustus sullae quondam dictatoris filius pompeii
gener a caesare interfectus est

  post annum caesar romam regressus quarto se consulem
fecit et statim ad hispanias est profectus ubi pompeii filii
cn pompeius et sex pompeius ingens bellum praeparauerant
multa proelia fuerunt ultimum apud mundam ciuitatem in quo adeo
caesar paene uictus est ut fugientibus suis se uoluerit
occidere ne post tantam rei militaris gloriam in potestatem
adulescentium natus annos sex et quinquaginta ueniret denique
reparatis suis uicit ex pompeii filiis maior occisus est minor
fugit

  inde caesar bellis ciuilibus toto orbe conpositis romam
rediit agere insolentius coepit et contra consuetudinem romanae
libertatis cum ergo et honores ex sua uoluntate praestaret qui
a populo antea deferebantur nec senatui ad se uenienti
adsurgeret aliaque regia et paene tyrannica faceret coniuratum
est in eum a sexaginta uel amplius senatoribus equitibusque
romanis praecipui fuerunt inter coniuratos duo bruti ex eo
genere bruti qui primus romae consul fuerat et reges expulerat
et c cassius et seruilius casca ergo caesar cum senatus die
inter ceteros uenisset ad curiam tribus et uiginti uulneribus
confossus

 liber septimus  


  anno urbis septingentesimo fere ac nono interfecto
caesare ciuilia bella reparata sunt percussoribus enim caesaris
senatus fauebat antonius consul partium caesaris ciuili bello
opprimere eos conabatur ergo turbata re publica multa antonius
scelera committens a senatu hostis iudicatus est  missi ad
eum persequendum duo consules pansa et hirtius et octauianus
adulescens annos x et uiii natus caesaris nepos quem ille
testamento heredem reliquerat et nomen suum ferre iusserat hic
est qui postea augustus est dictus et rerum potitus quare
profecti contra antonium tres duces uicerunt eum euenit tamen ut
uictores consules ambo morerentur quare tres exercitus uni
caesari augusto paruerunt


  fugatus antonius amisso exercitu confugit ad lepidum qui
caesaris magister equitum fuerat et tum militum copias grandes
habebat a quo susceptus est mox lepido operam dante caesar
pacem cum antonio fecit et quasi uindicaturus patris sui mortem
a quo per testamentum fuerat adoptatus romam cum exercitu
profectus extorsit ut sibi uicesimo anno consulatus daretur 
senatum proscripsit cum antonio ac lepido rem publicam armis
tenere coepit per hos etiam cicero orator occisus est multique
alii nobiles


  interea brutus et cassius interfectores caesaris ingens
bellum mouerunt erant enim per macedoniam et orientem multi
exercitus quos occupauerant profecti igitur contra eos caesar
octauianus augustus et m antonius remanserat enim ad
defendendam italiam lepidus  apud philippos macedoniae
urbem contra eos pugnauerunt primo proelio uicti sunt antonius
et caesar periit tamen dux nobilitatis cassius secundo brutum
et infinitam nobilitatem quae cum illis bellum gesserat uictam
interfecerunt  ac sic inter eos diuisa est res publica ut
augustus hispanias gallias et italiam teneret antonius asiam
pontum orientem  sed in italia l antonius consul bellum
ciuile commouit frater eius qui cum caesare contra brutum et
cassium dimicauerat is apud perusiam tusciae ciuitatem uictus et
captus est neque occisus


  interim a sex pompeio cn pompeii magni filio ingens
bellum in sicilia commotum est his qui superfuerant ex partibus
bruti cassiique ad eum confluentibus bellatum per caesarem
augustum octauianum et m antonium aduersus sex pompeium est
pax postremo conuenit


  eo tempore m agrippa in aquitania rem prospere gessit et
l uentidius bassus inrumpentes in syriam persas tribus proeliis
uicit pacorum regis orodis filium interfecit eo ipso die quo
olim orodes persarum rex per ducem surenam crassum occiderat hic
primus de parthis iustissimum triumphum romae egit


  interim pompeius pacem rupit et nauali proelio uictus
fugiens ad asiam interfectus est antonius qui asiam et orientem
tenebat repudiata sorore caesaris augusti octauiani cleopatram
reginam aegypti duxit uxorem  contra persas etiam ipse
pugnauit primis eos proeliis uicit regrediens tamen fame et
pestilentia laborauit et cum instarent parthi fugienti ipse pro
uicto recessit


  hic quoque ingens bellum ciuile commouit cogente uxore
cleopatra regina aegypti dum cupiditate muliebri optat etiam in
urbe regnare uictus est ab augusto nauali pugna clara et
inlustri apud actium qui locus in epiro est ex qua fugit in
aegyptum et desperatis rebus cum omnes ad augustum transirent
ipse se interemit cleopatra sibi aspidem admisit et ueneno eius
extincta est aegyptus per octauianum augustum imperio romano
adiecta est praepositusque ei c cornelius gallus hunc primum
aegyptus romanum iudicem habuit


  ita bellis toto orbe confectis octauianus augustus romam
rediit duodecimo anno quam consul fuerat  ex eo rem publicam
per quadraginta et quattuor annos solus obtinuit ante enim
duodecim annis cum antonio et lepido tenuerat  ita ab initio
principatus eius usque ad finem quinquaginta et sex anni fuerunt
 obiit autem septuagesimo sexto anno morte communi in oppido
campaniae atella romae in campo martio sepultus uir qui non
inmerito ex maxima parte deo similis est putatus neque enim
facile ullus eo aut in bellis felicior fuit aut in pace
moderatior quadraginta et quattuor annis quibus solus gessit
imperium ciuilissime uixit in cunctos liberalissimus in amicos
fidissimus quos tantis euexit honoribus ut paene aequaret
fastigio suo


  nullo tempore ante eum magis romana res floruit nam
exceptis ciuilibus bellis in quibus inuictus fuit romano
adiecit imperio aegyptum cantabriam dalmatiam saepe ante
uictam sed penitus tunc subactam pannoniam aquitaniam
illyricum raetiam uindelicos et salassos in alpibus omnes
ponti maritimas ciuitates in his nobilissimas bosphorum et
panticapaeum uicit autem proeliis dacos germanorum ingentes
copias cecidit ipsos quoque trans albim fluuium summouit qui in
barbarico longe ultra rhenum est hoc tamen bellum per drusum
priuignum suum administrauit sicut per tiberium priuignum
alterum pannonicum quo bello xl captiuorum milia ex germania
transtulit et supra ripam rheni in gallia conlocauit armeniam a
parthis recepit obsides quod nulli antea persae ei dederunt
reddiderunt etiam signa romana quae crasso uicto ademerant


  scythae et indi quibus antea romanorum nomen incognitum
fuerat munera et legatos ad eum miserunt  galatia quoque sub
hoc prouincia facta est cum antea regnum fuisset primusque eam
m lollius pro praetore administrauit  tanto autem amore
etiam apud barbaros fuit ut reges populi romani amici in honorem
eius conderent ciuitates quas caesareas nominarent sicut in
mauritania a rege iuba et in palaestina quae nunc urbs est
clarissima  multi autem reges ex regnis suis uenerunt ut ei
obsequerentur et habitu romano togati scilicet ad uehiculum
uel equum ipsius cucurrerunt  moriens diuus appellatus rem
publicam beatissimam tiberio successori reliquit qui priuignus
ei mox gener postremo adoptione filius fuerat


  tiberius ingenti socordia imperium gessit graui
crudelitate scelesta auaritia turpi libidine nam nusquam ipse
pugnauit bella per legatos gessit suos  quosdam reges ad se
per blanditias euocatos numquam remisit in quibus archelaum
cappadocem cuius etiam regnum in prouinciae formam redegit et
maximam ciuitatem appellari nomine suo iussit quae nunc caesarea
dicitur cum mazaca antea uocaretur  hic tertio et uicesimo
imperii anno aetatis septuagesimo octauo ingenti omnium gaudio
mortuus est in campania


  successit ei c caesar cognomento caligula drusi
priuigni augusti et ipsius tiberii nepos sceleratissimus ac
funestissimus et qui etiam tiberii dedecora purgauerit 
bellum contra germanos suscepit et ingressus suebiam nihil
strenue fecit  stupra sororibus intulit ex una etiam natam
filiam cognouit  cum aduersum cunctos ingenti auaritia
libidine crudelitate saeuiret interfectus in palatio est anno
aetatis uicesimo nono imperii tertio mense decimo die octauo


  post hunc claudius fuit patruus caligulae drusi qui
apud mogontiacum monumentum habet filius cuius et caligula
nepos erat hic medie imperauit multa gerens tranquille atque
moderate quaedam crudeliter et insulse  britannis intulit
bellum quam nullus romanorum post c caesarem attigerat eaque
deuicta per cn sentium et a plautium inlustres ac nobiles
uiros triumphum celebrem egit  quasdam insulas etiam ultra
britannias in oceano positas imperio romano addidit quae
appellantur orchades filio autem suo britannici nomen inposuit
 tam ciuilis autem circa quosdam amicos extitit ut etiam
plautium nobilem uirum qui expeditione britannica multa egregie
fecerat triumphantem ipse prosequeretur et conscendenti
capitolium laeuus incederet  is uixit annos iu et lx
imperauit xiu post mortem consecratus est diuusque appellatus


  successit huic nero caligulae auunculo suo simillimus
qui romanum imperium et deformauit et diminuit inusitatae
luxuriae sumptuumque ut qui exemplo c caligulae in calidis et
frigidis lauaret unguentis retibus aureis piscaretur quae
blattinis funibus extrahebat  infinitam senatus partem
interfecit bonis omnibus hostis fuit ad postremum se tanto
dedecore prostituit ut et saltaret et cantaret in scaena
citharoedico habitu uel tragico  parricidia multa commisit
fratre uxore matre interfectis urbem romam incendit ut
spectaculi eius imaginem cerneret quali olim troia capta
arserat  in re militari nihil omnino ausus britanniam paene
amisit nam duo sub eo nobilissima oppida capta illic atque
euersa sunt armeniam parthi sustulerunt legionesque romanas sub
iugum miserunt  duae tamen sub eo prouinciae factae sunt
pontus polemoniacus concedente rege polemone et alpes cottiae
cottio rege defuncto


  per haec romano orbi execrabilis ab omnibus simul
destitutus est et a senatu hostis iudicatus cum quaereretur ad
poenam quae poena erat talis ut nudus per publicum ductus furca
capiti eius inserta uirgis usque ad mortem caederetur atque ita
praecipitaretur a saxo e palatio fugit et in suburbano liberti
sui quod est inter salariam et nomentanam uiam ad quartum urbis
miliarium se interfecit  aedificauit romae thermas quae
ante neronianae dictae nunc alexandrianae appellantur  obiit
tricesimo et altero aetatis anno imperii quarto decimo atque in
eo omnis augusti familia consumpta est


  huic ser galba successit antiquissimae nobilitatis
senator cum septuagesimum et tertium annum ageret aetatis ab
hispanis et gallis imperator electus mox ab uniuerso exercitu
libenter acceptus  nam priuata eius uita insignis fuerat
militaribus et ciuilibus rebus saepe consul saepe pro consule
frequenter dux in grauissimis bellis huius breue imperium fuit
et quod bona haberet exordia nisi ad seueritatem propensior
uideretur  insidiis tamen othonis occisus est imperii mense
septimo iugulatus in foro romae sepultusque in hortis suis qui
sunt aurelia uia non longe ab urbe roma


  otho occiso galba inuasit imperium materno genere
nobilior quam paterno neutro tamen obscuro  in priuata uita
mollis et neroni familiaris in imperio documentum sui non potuit
ostendere  nam cum isdem temporibus quibus otho galbam
occiderat etiam uitellius factus esset a germanicianis
exercitibus imperator bello contra eum suscepto cum apud
betriacum in italia leui proelio uictus esset ingentes tamen
copias ad bellum haberet sponte semet occidit petentibus
militibus ne tam cito de belli desperaret euentu cum tanti se
non esse dixisset ut propter eum bellum ciuile moueretur
uoluntaria morte obiit tricesimo et octauo aetatis anno
nonagesimo et quinto imperii die


  dein uitellius imperio potitus est familia honorata
magis quam nobili nam pater eius non admodum clare natus tres
tamen ordinarios gesserat consulatus  hic cum multo dedecore
imperauit et graui saeuitia notabilis praecipue ingluuie et
uoracitate quippe cum de die saepe quarto uel quinto feratur
epulatus  notissima certe cena memoriae mandata est quam ei
uitellius frater exhibuit in qua super ceteros sumptus duo milia
piscium septem milia auium adposita traduntur  hic cum
neroni similis esse uellet atque id adeo prae se ferret ut etiam
exequias neronis quae humiliter sepultae fuerant honoraret a
uespasiani ducibus occisus est interfecto prius in urbe sabino
uespasiani imperatoris fratre quem cum capitolio incendit 
interfectus autem est magno dedecore tractus per urbem romam
publice nudus erecto coma capite et subiecto ad mentum gladio
stercore in uultum et pectus ab omnibus obuiis adpetitus
postremo iugulatus et in tiberim deiectus etiam communi caruit
sepultura  periit autem aetatis anno septimo et
quinquagesimo imperii mense octauo et die uno


  uespasianus huic successit factus apud palaestinam
imperator princeps obscure quidem natus sed optimis
conparandus priuata uita inlustris ut qui a claudio in
germaniam et deinde in britanniam missus tricies et bis cum hoste
conflixerit duas ualidissimas gentes uiginti oppida insulam
uectam britanniae proximam imperio romano adiecerit romae se
in imperio moderatissime gessit  pecuniae tantum auidior
fuit ita ut eam nulli iniuste auferret quam cum omni
diligentiae prouisione colligeret tamen studiosissime
largiebatur praecipue indigentibus nec facile ante eum
cuiusquam principis uel maior est liberalitas comperta uel
iustior placidissimae lenitatis ut qui maiestatis quoque contra
se reos non facile punierit ultra exilii poenam  sub hoc
iudaea romano accessit imperio et hierosolyma quae fuit urbs
nobilissima palaestinae  achaiam lyciam rhodum byzantium
samum quae liberae ante id tempus fuerant item thraciam
ciliciam commagenen quae sub regibus amicis egerant in
prouinciarum formam redegit


  offensarum et inimicitiarum inmemor fuit conuicia a
causidicis et philosophis in se dicta leuiter tulit diligens
tamen coercitor disciplinae militaris  hic cum filio tito de
hierosolymis triumphauit per haec cum senatui populo postremo
cunctis amabilis ac iucundus esset profluuio uentris extinctus
est in uilla propria circa sabinos annum agens aetatis
sexagesimum nonum imperii nonum et diem septimum atque inter
diuos relatus est  genituram filiorum ita cognitam habuit
ut cum multae contra eum coniurationes fierent quas patefactas
ingenti dissimulatione contempsit in senatu dixerit aut filios
sibi successuros aut neminem


  huic titus filius successit qui et ipse uespasianus est
dictus uir omnium uirtutum genere mirabilis adeo ut amor et
deliciae humani generis diceretur facundissimus
bellicosissimus moderatissimus causas latine egit poemata et
tragoedias graece conposuit  in oppugnatione hierosolymorum
sub patre militans duodecim propugnatores duodecim sagittarum
confixit ictibus romae tantae ciuilitatis in imperio fuit ut
nullum omnino puniret conuictos aduersum se coniurationis
dimiserit uel in eadem familiaritate quam antea habuerit 
facilitatis et liberalitatis tantae fuit ut cum nulli quicquam
negaret et ab amicis reprehenderetur responderit nullum tristem
debere ab imperatore discedere praeterea cum quadam die in cena
recordatus fuisset nihil se illo die cuiquam praestitisse
dixerit amici hodie diem perdidi  hic romae amphitheatrum
aedificauit et quinque milia ferarum in dedicatione eius
occidit


  per haec inusitato fauore dilectus morbo periit in ea
qua pater uilla post biennium et menses octo dies uiginti quam
imperator erat factus aetatis anno altero et quadragesimo 
tantus luctus eo mortuo publicus fuit ut omnes tamquam in
propria doluerint orbitate senatus obitu ipsius circa uesperam
nuntiato nocte inrupit in curiam et tantas ei mortuo laudes
gratiasque congessit quantas nec uiuo umquam egerat nec
praesenti inter diuos relatus est


  domitianus mox accepit imperium frater ipsius iunior
neroni aut caligulae aut tiberio similior quam patri uel fratri
suo primis tamen annis moderatus in imperio fuit mox ad
ingentia uitia progressus libidinis iracundiae crudelitatis
auaritiae tantum in se odii concitauit ut merita et patris et
fratris aboleret  interfecit nobilissimos e senatu dominum
se et deum primus appellari iussit nullam sibi nisi auream et
argenteam statuam in capitolio passus est poni  consobrinos
suos interfecit superbia quoque in eo execrabilis fuit 
expeditiones quattuor habuit unam aduersum sarmatas alteram
aduersum cattos duas aduersum dacos de dacis cattisque duplicem
triumphum egit de sarmatis solam lauream usurpauit multas
tamen calamitates isdem bellis passus est nam in sarmatia legio
eius cum duce interfecta est et a dacis oppius sabinus consularis
et cornelius fuscus praefectus praetorio cum magnis exercitibus
occisi sunt  romae quoque multa opera fecit in his
capitolium et forum transitorium diuorum porticus isium ac
serapium et stadium  uerum cum ob scelera uniuersis exosus
esse coepisset interfectus est suorum coniuratione in palatio
anno aetatis quadragesimo quinto imperii quinto decimo funus
eius ingenti dedecore per uespillones exportatum et ignobiliter
est sepultum

 liber octauus  

  anno octingentesimo et quinquagesimo ab urbe condita
uetere et ualente consulibus res publica ad prosperrimum statum
rediit bonis principibus ingenti felicitate commissa domitiano
enim exitiabili tyranno nerua successit uir in priuata uita
moderatus et strenuus nobilitatis mediae qui senex admodum
operam dante petronio secundo praefecto praetorio item parthenio
interfectore domitiani imperator est factus aequissimum se et
ciuilissimum praebuit rei publicae diuina prouisione consuluit
traianum adoptando mortuus est romae post annum et quattuor
menses imperii sui ac dies octo aetatis septuagesimo et altero
anno atque inter diuos relatus est


  successit ei ulpius crinitus traianus natus italicae in
hispania familia antiqua magis quam clara nam pater eius primum
consul fuit imperator autem apud agrippinam in galliis factus
est rem publicam ita administrauit ut omnibus principibus
merito praeferatur inusitatae ciuilitatis et fortitudinis
romani imperii quod post augustum defensum magis fuerat quam
nobiliter ampliatum fines longe lateque diffudit urbes trans
rhenum in germania reparauit daciam decibalo uicto subegit
prouincia trans danubium facta in his agris quos nunc taifali
uictohali et teruingi habent ea prouincia decies centena milia
passuum in circuitu tenuit


  armeniam quam occupauerant parthi recepit parthomasiri
occiso qui eam tenebat albanis regem dedit hiberorum regem et
sauromatarum et bosphoranorum et arabum et osdroenorum et
colchorum in fidem accepit carduenos marcomedos occupauit et
anthemusium magnam persidis regionem seleuciam ctesiphontem
babylonem messenios uicit ac tenuit usque ad indiae fines et
mare rubrum accessit atque ibi tres prouincias fecit armeniam
assyriam mesopotamiam cum his gentibus quae madenam attingunt
arabiam postea in prouinciae formam redegit in mari rubro
classem instituit ut per eam indiae fines uastaret


  gloriam tamen militarem ciuilitate et moderatione
superauit romae et per prouincias aequalem se omnibus exhibens
amicos salutandi causa frequentans uel aegrotantes uel cum festos
dies habuissent conuiuia cum isdem indiscreta uicissim habens
saepe in uehiculis eorum sedens nullum senatorem laedens nihil
iniustum ad augendum fiscum agens liberalis in cunctos publice
priuatimque ditans omnes et honoribus augens quos uel mediocri
familiaritate cognouisset per orbem terrarum aedificans multa
inmunitates ciuitatibus tribuens nihil non tranquillum et
placidum agens adeo ut omni eius aetate unus senator damnatus
sit atque is tamen per senatum ignorante traiano ob haec per
orbem terrarum deo proximus nihil non uenerationis meruit et
uiuus et mortuus


  inter alia dicta hoc ipsius fertur egregium amicis enim
culpantibus quod nimium circa omnes communis esset respondit
talem se imperatorem esse priuatis quales esse sibi imperatores
priuatus optasset post ingentem igitur gloriam belli domique
quaesitam e perside rediens apud seleuciam isauriae profluuio
uentris extinctus est obiit autem aetatis anno sexagesimo
tertio mense nono die quarto imperii nono decimo mense sexto
die quinto decimo inter diuos relatus est solus omnium intra
urbem sepultus est ossa conlata in urnam auream in foro quod
aedificauit sub columna posita sunt cuius altitudo cxliu pedes
habet huius tantum memoriae delatum est ut usque ad nostram
aetatem non aliter in senatu principibus adclametur nisi
felicior augusto melior traiano adeo in eo gloria bonitatis
obtinuit ut uel adsentantibus uel uere laudantibus occasionem
magnificentissimi praestet exempli


  defuncto traiano aelius hadrianus creatus est princeps
sine aliqua quidem uoluntate traiani sed operam dante plotina
traiani uxore nam eum traianus quamquam consobrinae suae
filium uiuus noluerat adoptare natus et ipse italicae in
hispania qui traiani gloriae inuidens statim prouincias tres
reliquit quas traianus addiderat et de assyria mesopotamia
armenia reuocauit exercitus ac finem imperii esse uoluit
euphraten idem de dacia facere conatum amici deterruerunt ne
multi ciues romani barbaris traderentur propterea quia traianus
uicta dacia ex toto orbe romano infinitas eo copias hominum
transtulerat ad agros et urbes colendas dacia enim diuturno
bello decibali uiris fuerat exhausta


  pacem tamen omni imperii sui tempore habuit semel tantum
per praesidem dimicauit orbem romanum circumiit multa
aedificauit facundissimus latino sermone graeco eruditissimus
fuit non magnam clementiae gloriam habuit diligentissimus tamen
circa aerarium et militum disciplinam obiit in campania maior
sexagenario imperii anno uicesimo primo mense decimo die
uicesimo nono senatus ei tribuere noluit diuinos honores tamen
cum successor ipsius t aurelius antoninus fuluius hoc uehementer
exigeret et uniuersi senatores palam resisterent tandem
obtinuit


  ergo hadriano successit t antoninus fuluius boionius
idem etiam pius nominatus genere claro sed non admodum uetere
uir insignis et qui merito numae pompilio conferatur ita ut
romulo traianus aequetur uixit ingenti honestate priuatus
maiore in imperio nulli acerbus cunctis benignus in re
militari moderata gloria defendere magis prouincias quam
amplificare studens uiros aequissimos ad administrandam rem
publicam quaerens bonis honorem habens inprobos sine aliqua
acerbitate detestans regibus amicis uenerabilis non minus quam
terribilis adeo ut barbarorum plurimae nationes depositis armis
ad eum controuersias suas litesque deferrent sententiaeque
parerent hic ante imperium ditissimus opes quidem omnes suas
stipendiis militum et circa amicos liberalitatibus minuit uerum
aerarium opulentum reliquit pius propter clementiam dictus est
obiit apud lorium uillam suam miliario ab urbe duodecimo uitae
anno septuagesimo tertio imperii uicesimo tertio atque inter
diuos relatus est et merito consecratus


  post hunc imperauit m antoninus uerus haud dubie
nobilissimus quippe cum eius origo paterna a numa pompilio
materna a solentino rege penderet et cum eo l annius antoninus
uerus tumque primum romana res publica duobus aequo iure
imperium administrantibus paruit cum usque ad eum singulos
semper habuisset augustos


  hi et genere inter se coniuncti fuerunt et adfinitate
nam uerus annius antoninus m antonini filiam in matrimonium
habuit m autem antoninus gener antonini pii fuit per uxorem
galeriam faustinam iuniorem consobrinam suam hi bellum contra
parthos gesserunt qui post uictoriam traiani tum primum
rebellauerant uerus antoninus ad id profectus est qui
antiochiae et circa armeniam agens multa per duces suos et
ingentia patrauit seleuciam assyriae urbem nobilissimam cum
quadringentis milibus hominum cepit parthicum triumphum reuexit
cum fratre eodemque socero triumphauit obiit tamen in uenetia
cum a concordia ciuitate altinum proficisceretur et cum fratre in
uehiculo sederet subito sanguine ictus casu morbi quem graeci
apoplexin uocant uir ingenii parum ciuilis reuerentia tamen
fratris nihil umquam atrox ausus cum obisset undecimo imperii
anno inter deos relatus est


  post eum m antoninus solus rem publicam tenuit uir quem
mirari facilius quis quam laudare possit a principio uitae
tranquillissimus adeo ut ex infantia quoque uultum nec ex gaudio
nec ex maerore mutauerit philosophiae deditus stoicae ipse
etiam non solum uitae moribus sed etiam eruditione philosophus
tantae admirationis adhuc iuuenis ut eum successorem parauerit
hadrianus relinquere adoptato tamen antonino pio generum ei
idcirco esse uoluerit ut hoc ordine ad imperium perueniret


  institutus est ad philosophiam per apollonium
chalcedonium ad scientiam litterarum graecarum per chaeronensem
plutarchi nepotem latinas autem eum litteras fronto orator
nobilissimus docuit hic cum omnibus romae aequo iure egit ad
nullam insolentiam elatus est imperii fastigio liberalitatis
promptissimae prouincias ingenti benignitate et moderatione
tractauit contra germanos eo principe res feliciter gestae sunt
bellum ipse unum gessit marcomannicum sed quantum nulla memoria
fuit adeo ut punicis conferatur nam eo grauius est factum
quod uniuersi exercitus romani perierant sub hoc enim tantus
casus pestilentiae fuit ut post uictoriam persicam romae ac per
italiam prouinciasque maxima hominum pars militum omnes fere
copiae languore defecerint


  ingenti ergo labore et moderatione cum apud carnuntum
iugi triennio perseuerasset bellum marcomannicum confecit quod
cum his quadi uandali sarmatae suebi atque omnis barbaria
commouerat multa hominum milia interfecit ac pannoniis seruitio
liberatis romae rursus cum commodo antonino filio suo quem iam
caesarem fecerat triumphauit ad huius belli sumptum cum aerario
exhausto largitiones nullas haberet neque indicere
prouincialibus aut senatui aliquid uellet instrumentum regii
cultus facta in foro diui traiani sectione distraxit uasa
aurea pocula crystallina et murrina uxoriam ac suam sericam et
auream uestem multa ornamenta gemmarum ac per duos continuos
menses ea uenditio habita est multumque auri redactum post
uictoriam tamen emptoribus pretia restituit qui reddere
conparata uoluerunt molestus nulli fuit qui maluit semel empta
retinere


  hic permisit uiris clarioribus ut conuiuia eodem cultu
quo ipse et ministris similibus exhiberent in editione munerum
post uictoriam adeo magnificus fuit ut centum simul leones
exhibuisse tradatur cum igitur fortunatam rem publicam et
uirtute et mansuetudine reddidisset obiit xuiii imperii anno
uitae lxi et omnibus certatim adnitentibus inter diuos relatus
est


  huius successor l antoninus commodus nihil paternum
habuit nisi quod contra germanos feliciter et ipse pugnauit
septembrem mensem ad nomen suum transferre conatus est ut
commodus diceretur sed luxuria et obscenitate deprauatus
gladiatoriis armis saepissime in ludo deinceps etiam in
amphitheatro cum huiusmodi hominibus dimicauit obiit morte
subita atque adeo ut strangulatus uel ueneno interfectus
putaretur cum annis xii post patrem et uiii mensibus imperasset
tanta execratione omnium ut hostis generis humani etiam mortuus
iudicaretur


  huic successit pertinax grandaeuus et qui septuagenariam
attigisset aetatem praefecturam urbi tum agens ex senatus
consulto imperare iussus octogesimo die imperii praetorianorum
militum seditione et iuliani scelere occisus est


  post eum saluius iulianus rem publicam inuasit uir
nobilis et iure peritissimus nepos saluii iuliani qui sub diuo
hadriano perpetuum conposuit edictum uictus est a seuero apud
muluium pontem interfectus in palatio uixit mensibus septem
postquam coeperat imperare


  hinc imperii romani administrationem septimius seuerus
accepit oriundus ex africa prouincia tripolitana oppido lepti
solus omni memoria et ante et postea ex africa imperator fuit
hic primum fisci aduocatus mox militaris tribunus per multa
deinde et uaria officia atque honores usque ad administrationem
totius rei publicae uenit pertinacem se appellari uoluit in
honorem eius pertinacis qui a iuliano fuerat occisus parcus
admodum fuit natura saeuus bella multa et feliciter gessit
pescennium nigrum qui in aegypto et syria rebellauerat apud
cyzicum interfecit parthos uicit et arabas interiores et
adiabenos arabas eo usque superauit ut etiam prouinciam ibi
faceret idcirco parthicus arabicus adiabenicus dictus est
multa toto orbe romano reparauit sub eo etiam clodius albinus
qui in occidendo pertinace socius fuerat iuliano caesarem se in
gallia fecit uictusque apud lugdunum et interfectus


  seuerus tamen praeter bellicam gloriam etiam ciuilibus
studiis clarus fuit et litteris doctus philosophiae scientiam ad
plenum adeptus nouissimum bellum in britannia habuit utque
receptas prouincias omni securitate muniret uallum per cxxxiii
passuum milia a mari ad mare deduxit decessit eboraci admodum
senex imperii anno sexto decimo mense tertio diuus appellatus
est nam filios duos successores reliquit bassianum et getam
sed bassiano antonini nomen a senatu uoluit inponi itaque dictus
est m aurelius antoninus bassianus patrique successit nam geta
hostis publicus iudicatus confestim periit


  m igitur aurelius antoninus bassianus idemque
caracalla morum fere paternorum fuit paulo asperior et minax
opus romae egregium fecit lauacri quae antoninianae appellantur
nihil praeterea memorabile inpatientis libidinis qui nouercam
suam iuliam uxorem duxerit defunctus est in osdroena apud
edessam moliens aduersum parthos expeditionem anno imperii
sexto mense secundo uix egressus quadragesimum tertium annum
funere publico elatus est


  deinde opilius macrinus qui praefectus praetorio erat
cum filio diadumeno facti imperatores nihil memorabile ex
temporis breuitate gesserunt nam imperium eorum duum mensium et
unius anni fuit seditione militari ambo pariter occisi sunt


 creatus est post hos m aurelius antoninus hic antonini
caracallae filius putabatur sacerdos autem heliogabali templi
erat is cum romam ingenti et militum et senatus expectatione
uenisset probris se omnibus contaminauit inpudicissime et
obscenissime uixit biennioque post et octo mensibus tumultu
interfectus est militari et cum eo mater symiasera


  successit huic aurelius alexander ab exercitu caesar a
senatu augustus nominatus iuuenis admodum susceptoque aduersus
persas bello xerxen eorum regem gloriosissime uicit militarem
disciplinam seuerissime rexit quasdam tumultuantes legiones
integras exauctorauit adsessorem habuit uel scrinii magistrum
ulpianum iuris conditorem romae quoque fauorabilis fuit periit
in gallia militari tumultu tertio decimo imperii anno et die
nono in mamaeam matrem suam unice pius

 liber nonus  

  post hunc maximinus ex corpore militari primus ad imperium
accessit sola militum uoluntate cum nulla senatus
intercessisset auctoritas neque ipse senator esset is bello
aduersus germanos feliciter gesto cum a militibus imperator esset
appellatus a pupieno aquileiae occisus est deserentibus eum
militibus suis cum filio adhuc puero cum quo imperauerat
triennio et paucis diebus


  postea tres simul augusti fuerunt pupienus balbinus
gordianus duo superiores obscurissimo genere gordianus nobilis
quippe cuius pater senior gordianus consensu militum cum
proconsulatum africae gereret maximino imperante princeps
fuisset electus  itaque cum romam uenissent balbinus et
pupienus in palatio interfecti sunt soli gordiano imperium
reseruatum gordianus admodum puer cum tranquillinam romae
duxisset uxorem ianum geminum aperuit et ad orientem profectus
parthis bellum intulit qui iam moliebantur erumpere quod quidem
feliciter gessit proeliisque ingentibus parthos adflixit 
rediens haud longe a romanis finibus interfectus est fraude
philippi qui post eum imperauit miles ei tumulum uicesimo
miliario a circesio quod castrum nunc romanorum est euphratae
inminens aedificauit exequias romam reuexit ipsum diuum
appellauit


  philippi duo filius ac pater gordiano occiso imperium
inuaserunt atque exercitu incolumi reducto ad italiam ex syria
profecti sunt his imperantibus millesimus annus romae urbis
ingenti ludorum apparatu spectaculorumque celebratus est ambo
deinde ab exercitu interfecti sunt senior philippus ueronae
romae iunior annis quinque imperauerunt inter diuos tamen
relati sunt


  post hos decius e pannonia inferiore budaliae natus
imperium sumpsit bellum ciuile quod in gallia motum fuerat
oppressit filium suum caesarem fecit romae lauacrum
aedificauit cum biennio imperassent ipse et filius uterque in
barbarico interfecti sunt inter diuos relati


  mox imperatores creati sunt gallus hostilianus et galli
filius uolusianus sub his aemilianus in moesia res nouas molitus
est ad quem opprimendum cum ambo profecti essent interamnae
interfecti sunt non completo biennio nihil omnino clarum
gesserunt sola pestilentia et morbis atque aegritudinibus notus
eorum principatus fuit


  aemilianus obscurissime natus obscurius imperauit ac
tertio mense extinctus est


  hinc licinius ualerianus in raetia et norico agens ab
exercitu imperator et mox augustus est factus gallienus quoque
romae a senatu caesar est appellatus horum imperium romano
nomini perniciosum et paene exitiabile fuit uel infelicitate
principum uel ignauia germani rauennam usque uenerunt
ualerianus in mesopotamia bellum gerens a sapore persarum rege
superatus est mox etiam captus apud parthos ignobili seruitute
consenuit


  gallienus cum adulescens factus esset augustus imperium
primum feliciter mox commode ad ultimum perniciose gessit nam
iuuenis in gallia et illyrico multa strenue fecit occiso apud
mursam ingenuo qui purpuram sumpserat et trebelliano diu
placidus et quietus mox in omnem lasciuiam dissolutus tenendae
rei publicae habenas probrosa ignauia et desperatione laxauit
 alamanni uastatis galliis in italiam penetrauerunt dacia
quae a traiano ultra danubium fuerat adiecta tum amissa est
graecia macedonia pontus asia uastata est per gothos pannonia
a sarmatis quadisque populata est germani usque ad hispanias
penetrauerunt et ciuitatem nobilem tarraconem expugnauerunt
parthi mesopotamia occupata syriam sibi coeperant uindicare


  tum desperatis rebus et deleto paene imperio romano
postumus in gallia obscurissime natus purpuram sumpsit et per
annos decem ita imperauit ut consumptas paene prouincias ingenti
uirtute et moderatione reparauerit qui seditione militum
interfectus est quod mogontiacum quae aduersus eum rebellauerat
laeliano res nouas moliente diripiendam militibus tradere
noluisset  post eum marius uilissimus opifex purpuram accepit
et secundo die interfectus est  uictorinus postea galliarum
accepit imperium uir strenuissimus sed cum nimiae libidinis
esset et matrimonia aliena corrumperet agrippinae occisus est
actuario quodam dolum machinante imperii sui anno secundo


  huic successit tetricus senator qui aquitaniam honore
praesidis administrans absens a militibus imperator electus est
et apud burdigalam purpuram sumpsit seditiones multas militum
pertulit sed dum haec in gallia geruntur in oriente per
odenathum persae uicti sunt defensa syria recepta mesopotamia
usque ad ctesiphontem odenathus penetrauit


  ita gallieno rem publicam deserente romanum imperium in
occidente per postumum per odenathum in oriente seruatum est
gallienus interea mediolani cum ualeriano fratre occisus est
imperii anno nono claudiusque ei successit a militibus electus a
senatu appellatus augustus  hic gothos illyricum
macedoniamque uastantes ingenti proelio uicit parcus uir ac
modestus et iusti tenax ac rei publicae gerendae idoneus qui
tamen intra imperii biennium morbo interiit diuus appellatus
est senatus eum ingenti honore decorauit scilicet ut in curia
clipeus ipsi aureus item in capitolio statua aurea poneretur


  quintillus post eum claudii frater consensu militum
imperator electus est unicae moderationis uir et ciuilitatis
aequandus fratri uel praeferendus consensu senatus appellatus
augustus septimo decimo imperii die occisus est


  post eum aurelianus suscepit imperium dacia ripensi
oriundus uir in bello potens animi tamen inmodici et ad
crudelitatem propensioris is quoque gothos strenuissime uicit
romanam dicionem ad fines pristinos uaria bellorum felicitate
reuocauit superauit in gallia tetricum apud catalaunos ipso
tetrico prodente exercitum suum cuius adsiduas seditiones ferre
non poterat quin etiam per litteras occultas aurelianum ita
fuerat deprecatus ut inter alia uersu uergiliano uteretur
eripe me his inuicte malis  zenobiam quoque quae occiso
odenatho marito orientem tenebat haud longe ab antiochia sine
graui proelio cepit ingressusque romam nobilem triumphum quasi
receptor orientis occidentisque egit praecedentibus currum
tetrico et zenobia qui quidem tetricus corrector lucaniae postea
fuit ac priuatus diutissime uixit zenobia autem posteros qui
adhuc manent romae reliquit


  hoc imperante etiam in urbe monetarii rebellauerunt
uitiatis pecuniis et felicissimo rationali interfecto quos
aurelianus uictos ultima crudelitate conpescuit plurimos nobiles
capite damnauit saeuus et sanguinarius ac necessarius magis in
quibusdam quam in ullo amabilis imperator trux omni tempore
etiam filii sororis interfector disciplinae tamen militaris et
morum dissolutorum magna ex parte corrector


  urbem romam muris firmioribus cinxit templum soli
aedificauit in quo infinitum auri gemmarumque constituit
prouinciam daciam quam traianus ultra danubium fecerat
intermisit uastato omni illyrico et moesia desperans eam posse
retinere abductosque romanos ex urbibus et agris daciae in media
moesia collocauit appellauitque eam daciam quae nunc duas
moesias diuidit et est dextra danubio in mare fluenti cum antea
fuerit in laeua  occiditur serui sui fraude qui ad quosdam
militares uiros amicos ipsius nomina pertulit adnotata falso
manum eius imitatus tamquam aurelianus ipsos pararet occidere
itaque ut praeueniretur ab isdem interfectus est in itineris
medio quod inter constantinopolim et heracleam est stratae
ueteris locus caenophrurium appellatur mors tamen eius inulta
non fuit meruit quoque inter diuos referri


  tacitus post hunc suscepit imperium uir egregie moratus
et rei publicae gerendae idoneus nihil tamen clarum potuit
ostendere intra sextum mensem imperii morte praeuentus
florianus qui tacito successerat duobus mensibus et diebus xx
in imperio fuit neque quicquam dignum memoria egit


  post hunc probus uir inlustris gloria militari ad
administrationem rei publicae accessit gallias a barbaris
occupatas ingenti proeliorum felicitate restituit quosdam
imperium usurpare conatos scilicet saturninum in oriente
proculum et bonosum agrippinae certaminibus oppressit 
uineas gallos et pannonios habere permisit opere militari almam
montem apud sirmium et aureum apud moesiam superiorem uineis
conseruit et prouincialibus colendos dedit  hic cum bella
innumera gessisset pace parata dixit breui milites necessarios
non futuros uir acer strenuus iustus et qui aurelianum
aequaret gloria militari morum autem ciuilitate superaret
interfectus tamen est sirmii tumultu militari in turri ferrata


  post hunc carus est factus augustus narbone natus in
gallia is confestim carinum et numerianum filios caesares fecit
sed dum bellum aduersus sarmatas gerit nuntiato persarum
tumultu ad orientem profectus res contra persas nobiles gessit
ipsos proelio fudit cochen et ctesiphontem urbes nobilissimas
cepit et cum castra super tigridem haberet ui diuini fulminis
periit  numerianus quoque filius eius quem secum caesarem
ad persas duxerat adulescens egregiae indolis cum oculorum
dolore correptus in lecticula ueheretur inpulsore apro qui
socer eius erat per insidias occisus est et cum dolo
occultaretur ipsius mors quousque aper inuadere posset imperium
foetore cadaueris prodita est milites enim qui eum sequebantur
putore commoti diductis lecticulae palliis post aliquot dies
mortem eius notam habere potuerunt


  interea carinus quem caesarem ad parthos proficiscens
carus in illyrico gallia italia reliquerat omnibus se
sceleribus inquinauit plurimos innoxios fictis criminibus
occidit matrimonia nobilia corrupit condiscipulis quoque qui
eum in auditorio uel leui fatigatione taxauerant perniciosus
fuit ob quae omnibus hominibus inuisus non multo post poenas
dedit  nam de perside uictor exercitus rediens cum carum
augustum fulmine numerianum caesarem insidiis perdidisset
diocletianum imperatorem creauit dalmatia oriundum uirum
obscurissime natum adeo ut a plerisque scribae filius a
nonnullis anullini senatoris libertinus fuisse credatur


  is prima militum contione iurauit numerianum nullo suo
dolo interfectum et cum iuxta eum aper qui numeriano insidias
fecerat constitisset in conspectu exercitus manu diocletiani
gladio percussus est  postea carinum omnium odio et
detestatione uiuentem apud margum ingenti proelio uicit proditum
ab exercitu suo quem fortiorem habebat aut certe desertum
inter uiminacium atque aureum montem  ita rerum romanarum
potitus cum tumultum rusticani in gallia concitassent et
factioni suae bacaudarum nomen inponerent duces autem haberent
amandum et aelianum ad subigendos eos maximianum herculium
caesarem misit qui leuibus proeliis agrestes domuit et pacem
galliae reformauit


  per haec tempora etiam carausius qui uilissime natus
strenuae militiae ordine famam egregiam fuerat consecutus cum
apud bononiam per tractum belgicae et armorici pacandum mare
accepisset quod franci et saxones infestabant multis barbaris
saepe captis nec praeda integra aut prouincialibus reddita aut
imperatoribus missa cum suspicio esse coepisset consulto ab eo
admitti barbaros ut transeuntes cum praeda exciperet atque hac
se occasione ditaret a maximiano iussus occidi purpuram sumpsit
et britannias occupauit


  ita cum per omnem orbem terrarum res turbatae essent
carausius in britanniis rebellaret achilleus in aegypto africam
quinquegentiani infestarent narseus orienti bellum inferret
diocletianus maximianum herculium ex caesare fecit augustum
constantium et maximianum caesares quorum constantius per filiam
nepos claudii traditur maximianus galerius in dacia haud longe
a serdica natus atque ut eos etiam adfinitate coniungeret
constantius priuignam herculii theodoram accepit ex qua postea
sex liberos constantini fratres habuit galerius filiam
diocletiani ualeriam ambo uxores quas habuerant repudiare
conpulsi  cum carausio tamen cum bella frustra temptata
essent contra uirum rei militaris peritissimum ad postremum pax
conuenit eum post septennium allectus socius eius occidit atque
ipse post eum britannias triennio tenuit qui ductu asclepiodoti
praefecti praetorio oppressus est ita britanniae decimo anno
receptae


  per idem tempus a constantio caesare in gallia bene
pugnatum est circa lingonas die una aduersam et secundam
fortunam expertus est nam cum repente barbaris ingruentibus
intra ciuitatem esset coactus tam praecipiti necessitate ut
clausis portis in murum funibus tolleretur uix quinque horis
mediis aduentante exercitu sexaginta fere milia alamannorum
cecidit maximianus quoque augustus bellum in africa profligauit
domitis quinquegentianis et ad pacem redactis diocletianus
obsessum alexandriae achilleum octauo fere mense superauit eumque
interfecit uictoria acerbe usus est totam aegyptum grauibus
proscriptionibus caedibusque foedauit ea tamen occasione
ordinauit prouide multa et disposuit quae ad nostram aetatem
manent


  galerius maximianus primum aduersus narseum proelium
insecundum habuit inter callinicum carrasque congressus cum
inconsulte magis quam ignaue dimicasset admodum enim parua manu
cum copiosissimo hoste commisit pulsus igitur et ad diocletianum
profectus cum ei in itinere occurrisset tanta insolentia a
diocletiano fertur exceptus ut per aliquot passuum milia
purpuratus tradatur ad uehiculum cucurrisse


  mox tamen per illyricum moesiamque contractis copiis
rursus cum narseo hormisdae et saporis auo in armenia maiore
pugnauit successu ingenti nec minore consilio simul fortitudine
quippe qui etiam speculatoris munus cum altero aut tertio equite
susceperit pulso narseo castra eius diripuit uxores sorores
liberos cepit infinitam extrinsecus persarum nobilitatem gazam
persicam copiosissimam ipsum in ultimas regni solitudines egit
quare ad diocletianum in mesopotamia cum praesidiis tum morantem
ouans regressus ingenti honore susceptus est  uaria deinceps
et simul et uiritim bella gesserunt carpis et basternis
subactis sarmatis uictis quarum nationum ingentes captiuorum
copias in romanis finibus locauerunt


  diocletianus moratus callide fuit sagax praeterea et
admodum subtilis ingenio et qui seueritatem suam aliena inuidia
uellet explere diligentissimus tamen et sollertissimus princeps
et qui imperio romano primus regiae consuetudinis formam magis
quam romanae libertatis inuexerat adorarique se iussit cum ante
eum cuncti salutarentur ornamenta gemmarum uestibus
calciamentisque indidit nam prius imperii insigne in chlamyde
purpurea tantum erat reliqua communia


  herculius autem propalam ferus et inciuilis ingenii
asperitatem suam etiam uultus horrore significans hic naturae
suae indulgens diocletiano in omnibus est saeuioribus consiliis
obsecutus cum tamen ingrauescente aeuo parum se idoneum
diocletianus moderando imperio esse sentiret auctor herculio
fuit ut in uitam priuatam concederent et stationem tuendae rei
publicae uiridioribus iunioribusque mandarent cui aegre collega
obtemperauit  tamen uterque uno die priuato habitu imperii
insigne mutauit nicomediae diocletianus herculius mediolani
post triumphum inclitum quem romae ex numerosis gentibus
egerant pompa ferculorum inlustri qua narsei coniuges
sororesque et liberi ante currum ducti sunt concesserunt tamen
salonas unus alter in lucaniam


  diocletianus priuatus in uilla quae haud procul a
salonis est praeclaro otio senuit inusitata uirtute usus ut
solus omnium post conditum romanum imperium ex tanto fastigio
sponte ad priuatae uitae statum ciuilitatemque remearet contigit
igitur ei quod nulli post natos homines ut cum priuatus
obisset inter diuos tamen referretur

 liber decimus  

  his igitur abeuntibus administratione rei publicae
constantius et galerius augusti creati sunt diuisusque inter eos
ita romanus orbis ut galliam italiam africam constantius
illyricum asiam orientem galerius obtineret sumptis duobus
caesaribus  constantius tamen contentus dignitate augusti
italiae atque africae administrandae sollicitudinem recusauit
uir egregius et praestantissimae ciuilitatis diuitiis
prouincialium ac priuatorum studens fisci commoda non admodum
adfectans dicensque melius publicas opes a priuatis haberi quam
intra unum claustrum reseruari adeo autem cultus modici ut
festis diebus si amicis numerosioribus esset epulandum
priuatorum ei argento ostiatim petito triclinia sternerentur 
hic non modo amabilis sed etiam uenerabilis gallis fuit
praecipue quod diocletiani suspectam prudentiam et maximiani
sanguinariam temeritatem imperio eius euaserant obiit in
britannia eboraci principatus anno tertio decimo atque inter
diuos relatus est


  galerius uir et probe moratus et egregius re militari cum
italiam quoque sinente constantio administrationi suae
accessisse sentiret caesares duos creauit maximinum quem
orienti praefecit et seuerum cui italiam dedit ipse in
illyrico commoratus est  uerum constantio mortuo
constantinus ex obscuriore matrimonio eius filius in britannia
creatus est imperator et in locum patris exoptatissimus moderator
accessit  romae interea praetoriani excito tumultu
maxentium herculii filium qui haud procul ab urbe in uilla
publica morabatur augustum nuncupauerunt quo nuntio maximianus
herculius ad spem arrectus resumendi fastigii quod inuitus
amiserat romam aduolauit e lucania quam sedem priuatus elegerat
in agris amoenissimis consenescens diocletianumque etiam per
litteras adhortatus est ut depositam resumeret potestatem quas
ille inritas habuit  sed aduersum motum praetorianorum atque
maxentii seuerus caesar romam missus a galerio cum exercitu uenit
obsidensque urbem militum suorum scelere desertus est auctae
maxentii opes confirmatumque imperium seuerus fugiens rauennae
interfectus est


  herculius tamen maximianus post haec in contione exercitus
filium maxentium nudare conatus seditionem et conuicia militum
tulit  inde ad gallias profectus est dolo composito tamquam
a filio esset expulsus ut constantino genero iungeretur moliens
tamen constantinum reperta occasione interficere qui in galliis
et militum et prouincialium ingenti iam fauore regnabat caesis
francis atque alamannis captis eorum regibus quos etiam
bestiis cum magnificum spectaculum muneris parasset obiecit
detectis igitur insidiis per faustam filiam quae dolum uiro
enuntiauerat profugit herculius massiliaeque oppressus ex ea
enim nauigare ad filium praeparabat poenas dedit iustissimo
exitu uir ad omnem acerbitatem saeuitiamque procliuis infidus
incommodus ciuilitatis penitus expers


  per hoc tempus a galerio licinius imperator est factus
dacia oriundus notus ei antiqua consuetudine et in bello quod
aduersus narseum gesserat strenuus laboribus et officiis
acceptus  mors galerii confestim secuta ita res publica tum
a nouis quattuor imperatoribus tenebatur constantino et
maxentio filiis augustorum licinio et maximino nouis
hominibus  quinto tamen constantinus imperii sui anno bellum
aduersum maxentium ciuile commouit copias eius multis proeliis
fudit ipsum postremo romae aduersum nobiles omnibus exitiis
saeuientem apud pontem muluium uicit italiaque est potitus 
non multo deinceps in oriente quoque aduersum licinium maximinus
res nouas molitus uicinum exitium fortuita apud tarsum morte
praeuenit


  constantinus tamen uir ingens et omnia efficere nitens
quae animo praeparasset simul principatum totius orbis
adfectans licinio bellum intulit quamquam necessitudo et
adfinitas cum eo esset nam soror constantia nupta licinio erat
ac primo eum in pannonia secunda ingenti apparatu bellum apud
cibalas instruentem repentinus oppressit omnique dardania
moesia macedonia potitus numerosas prouincias occupauit


  uaria deinceps inter eos bella et pax reconciliata
ruptaque est postremo licinius nauali et terrestri proelio
uictus apud nicomediam se dedidit et contra religionem sacramenti
thessalonicae priuatus occisus est  eo tempore res romana
sub uno augusto et tribus caesaribus quod numquam alias fuit
cum liberi constantini galliae orienti italiaeque praeessent
 uerum insolentia rerum secundarum aliquantum constantinus ex
illa fauorabili animi docilitate mutauit primum necessitudines
persecutus egregium uirum filium et sororis filium commodae
indolis iuuenem interfecit mox uxorem post numerosos amicos


  uir primo imperii tempore optimis principibus ultimo
mediis conparandus innumerae in eo animi corporisque uirtutes
claruerunt militaris gloriae adpetentissimus fortuna in bellis
prospera fuit uerum ita ut non superaret industriam nam etiam
gothos post ciuile bellum uarie profligauit pace his ad
postremum data ingentemque apud barbaras gentes memoriae gratiam
conlocauit  ciuilibus artibus et studiis liberalibus
deditus adfectator iusti amoris quem ab omnibus sibi et
liberalitate et docilitate quaesiuit sicut in nonnullos amicos
dubius ita in reliquos egregius nihil occasionum
praetermittens quo opulentiores eos clarioresque praestaret


  multas leges rogauit quasdam ex bono et aequo plerasque
superfluas nonnullas seueras primusque urbem nominis sui ad
tantum fastigium euehere molitus est ut romae aemulam faceret
 bellum aduersus parthos moliens qui iam mesopotamiam
fatigabant uno et tricesimo anno imperii aetatis sexto et
sexagesimo nicomediae in uilla publica obiit  denuntiata
mors eius etiam per crinitam stellam quae inusitatae
magnitudinis aliquamdiu fulsit eam graeci cometen uocant atque
inter diuos meruit referri


  is successores filios tres reliquit atque unum fratris
filium uerum dalmatius caesar prosperrima indole neque patruo
absimilis haud multo post oppressus est factione militari et
constantio patrueli suo sinente potius quam iubente 
constantinum porro bellum fratri inferentem et apud aquileiam
inconsultius proelium adgressum constantis duces interemerunt
ita res publica ad duos augustos redacta  constantis imperium
strenuum aliquamdiu et iustum fuit mox cum et ualetudine
improspera et amicis prauioribus uteretur ad grauia uitia
conuersus cum intolerabilis prouincialibus militi iniucundus
esset factione magnentii occisus est  obiit haud longe ab
hispaniis in castro cui helenae nomen est anno imperii septimo
decimo aetatis tricesimo rebus tamen plurimis strenue in
militia gestis exercituique per omne uitae tempus sine graui
crudelitate terribilis


  diuersa constantii fortuna fuit a persis enim multa et
grauia perpessus saepe captis oppidis obsessis urbibus caesis
exercitibus nullumque ei contra saporem prosperum proelium fuit
nisi quod apud singaram haud dubiam uictoriam ferocia militum
amisit qui pugnam seditiose et stolide contra rationem belli die
iam praecipiti poposcerunt  post constantis necem magnentio
italiam africam gallias obtinente etiam illyricum res nouas
habuit uetranione ad imperium consensu militum electo quem
grandaeuum iam et cunctis amabilem diuturnitate et felicitate
militiae ad tuendum illyricum principem creauerunt uirum probum
et morum ueterum ac iucundae ciuilitatis sed omnium liberalium
artium expertem adeo ut ne elementa quidem prima litterarum nisi
grandaeuus et iam imperator acceperit


  sed a constantio qui ad ultionem fraternae necis bellum
ciuile commouerat abrogatum est uetranioni imperium nouo
inusitatoque more consensu militum deponere insigne conpulsus
romae quoque tumultus fuit nepotiano constantini sororis filio
per gladiatoriam manum imperium uindicante qui saeuis exordiis
dignum exitium nanctus est uicesimo enim atque octauo die a
magnentianis ducibus oppressus poenas dedit caput eius pilo per
urbem circumlatum est grauissimaeque proscriptiones et nobilium
caedes fuerunt


  non multo post magnentius apud mursam profligatus acie
est ac paene captus ingentes romani imperii uires ea dimicatione
consumptae sunt ad quaelibet bella externa idoneae quae multum
triumphorum possent securitatisque conferre  orienti mox a
constantio caesar est datus patrui filius gallus magnentiusque
diuersis proeliis uictus uim uitae suae apud lugdunum attulit
imperii anno tertio mense septimo frater quoque eius senonis
quem ad tuendas gallias caesarem miserat


  per haec tempora etiam a constantio multis inciuilibus
gestis gallus caesar occisus est uir natura ferus et ad
tyrannidem pronior si suo iure imperare licuisset siluanus
quoque in gallia res nouas molitus ante diem tricesimum extinctus
est solusque in imperio romano eo tempore constantius princeps
et augustus fuit


  mox iulianum caesarem ad gallias misit patruelem suum
galli fratrem tradita ei in matrimonium sorore cum multa oppida
barbari expugnassent alia obsiderent ubique foeda uastitas
esset romanumque imperium non dubia iam calamitate nutaret a quo
modicis copiis apud argentoratum galliae urbem ingentes
alamannorum copiae extinctae sunt rex nobilissimus captus
galliae restitutae  multa postea per eundem iulianum egregia
aduersum barbaros gesta sunt summotique ultra rhenum germani et
finibus suis romanum imperium restitutum


  neque multo post cum germaniciani exercitus a galliarum
praesidio tollerentur consensu militum iulianus factus augustus
est interiectoque anno ad illyricum obtinendum profectus
constantio parthicis proeliis occupato  qui rebus cognitis ad
bellum ciuile conuersus in itinere obiit inter ciliciam
cappadociamque anno imperii octauo et tricesimo aetatis quinto
et quadragesimo meruitque inter diuos referri uir egregiae
tranquillitatis placidus nimium amicis et familiaribus credens
mox etiam uxoribus deditior qui tamen primis imperii annis
ingenti se modestia egerit familiarium etiam locupletator neque
inhonoros sinens quorum laboriosa expertus fuisset officia ad
seueritatem tum propensior si suspicio imperii moueretur mitis
alias et cuius in ciuilibus magis quam in externis bellis sit
laudanda fortuna


  hinc iulianus rerum potitus est ingentique apparatu
parthis intulit bellum cui expeditioni ego quoque interfui
aliquot oppida et castella persarum in deditionem accepit uel ui
expugnauit assyriamque populatus castra apud ctesiphontem statiua
aliquamdiu habuit  remeansque uictor dum se inconsultius
proeliis inserit hostili manu interfectus est ui kal iul
imperii anno septimo aetatis altero et tricesimo atque inter
diuos relatus est uir egregius et rem publicam insigniter
moderaturus si per fata licuisset  liberalibus disciplinis
adprime eruditus graecis doctior atque adeo ut latina eruditio
nequaquam cum graeca scientia conueniret facundia ingenti et
prompta memoriae tenacissimae in quibusdam philosopho propior
in amicos liberalis sed minus diligens quam tantum principem
decuit fuerunt enim nonnulli qui uulnera gloriae eius
inferrent in prouinciales iustissimus et tributorum quatenus
fieri posset repressor ciuilis in cunctos mediocrem habens
aerarii curam gloriae auidus ac per eam animi plerumque
inmodici nimius religionis christianae insectator perinde tamen
ut cruore abstineret m antonino non absimilis quem etiam
aemulari studebat


  post hunc iouianus qui tunc domesticus militabat ad
obtinendum imperium consensu exercitus lectus est commendatione
patris militibus quam sua notior qui iam turbatis rebus
exercitu quoque inopia laborante uno a persis atque altero
proelio uictus pacem cum sapore necessariam quidem sed
ignobilem fecit multatus finibus ac nonnulla imperii romani
parte tradita  quod ante eum annis mille centum et duobus de
uiginti fere ex quo romanum imperium conditum erat numquam
accidit quin etiam legiones nostrae ita et apud caudium per
pontium telesinum et in hispania apud numantiam et in numidia sub
iugum missae sunt ut nihil tamen finium traderetur ea pacis
conditio non penitus reprehendenda foret si foederis
necessitatem tum cum integrum fuit mutare uoluisset sicut a
romanis omnibus his bellis quae commemoraui factum est nam et
samnitibus et numantinis et numidis confestim bella inlata sunt
neque pax rata fuit  sed dum aemulum imperii ueretur intra
orientem residens gloriae parum consuluit isque iter ingressus
atque illyricum petens in galatiae finibus repentina morte obiit
uir alias neque iners neque inprudens


  multi exanimatum opinantur nimia cruditate inter
cenandum enim epulis indulserat alii odore cubiculi quod ex
recenti tectorio calcis graue quiescentibus erat quidam
nimietate prunarum quas graui frigore adoleri multas iusserat
 decessit imperii mense septimo tertio decimo kal mart
aetatis ut qui plurimum uel minimum tradunt tertio et tricesimo
anno ac benignitate principum qui ei successerunt inter diuos
relatus est nam et ciuilitati propior et natura admodum
liberalis fuit  hic status erat romanae rei iouiano eodem et
uarroniano consulibus anno urbis conditae millesimo centesimo et
octauo decimo quia autem ad inclitos principes uenerandosque
peruentum est interim operi modum dabimus nam reliqua stilo
maiore dicenda sunt quae nunc non tam praetermittimus quam ad
maiorem scribendi diligentiam reseruamus

