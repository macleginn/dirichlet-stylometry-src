
  munera ex auro uel quae ex argento nitent caelato opere
quam materia cariora ceteraque hoc genus blandimenta fortunae
inhiat is qui uulgo diues uocatur te autem quinte caerelli
uirtutis non minus quam pecuniarum diuitem id est uere diuitem
ista non capiunt  non quod eorum possessionem uel etiam usum
a te omnino abieceris sed quod sapientium disciplina formatus
satis liquido conperisti huius modi sita in lubrico bona malaue
per se non esse sed   hoc est bonorum malorumque media
censeri  haec ut comicus ait terentius perinde sunt ut
illius est animus qui ea possidet qui uti scit ei bona illi
qui non utitur recte mala  igitur quoniam quisque non
quanto plura possidet sed quanto pauciora optat tanto est
locupletior opes tibi in animo maximae et eae quidem quae non
modo bona generis humani praecedant sed quae ad deorum
immortalium aeternitatem penitus accedant quod enim xenophon
socraticus dicit nihil egere est deorum quam minime autem
proximum a deis  quare cum dona pretiosa neque tibi per
animi uirtutem desint nec mihi per rei tenuitatem supersint
quodcumque hoc libri est meis opibus conparatum natalicii titulo
tibi misi  in quo non ut plerisque mos est aut ex ethica
parte philosophiae praecepta ad beate uiuendum quae tibi
scriberem mutuatus sum aut ex artibus rhetorum locos laudibus
tuis celebrandis persecutus  ad id enim uirtutum omnium
fastigium ascendisti ut cuncta ista quae uel sapienter monentur
uel facunde praedicantur uita moribusque superaueris  sed ex
philologis commentariis quasdam quaestiunculas delegi quae
congestae possint aliquantum uolumen efficere  idque a me
docendi studio uel ostentandi uoto non fieri praedico ne in me
ut uetus adagium est iure dicatur sus mineruam  iam uero
cum tuo collatu scirem me plura didicisse ne beneficiis tuis
uiderer ingratus nostrorum ueterum sanctissimorum hominum
exempla sum secutus  illi enim quod alimenta patriam lucem se
denique ipsos dono deorum habebant ex omnibus aliquid deis
sacrabant magis adeo ut se gratos adprobarent quam quod deos hoc
arbitrarentur indigere  itaque cum perceperant fruges ante
quam uescerentur deis libare instituerunt et cum agros adque
urbes deorum munere possiderent partem quandam templis
sacellisque ubi eos colerent dicauerunt quidam etiam pro
cetera corporis bona ualetudine crinem deo sacrum pascebant 
ita ego a quo plura in litteris percepi tibi haec exigua reddo
libamina

  nunc quoniam liber de die natali inscribitur a uotis
auspicia sumantur itaque hunc diem quod ait persius numera
meliore lapillo idque quam saepissime facias exopto et quod
idem subiungit funde merum genio  hic forsitan quis
quaerat quid causae sit ut merum fundendum genio non hostia
faciendum putauerit quod scilicet ut uarro testatur in eo
libro cui titulus est atticus et est de numeris id moris
institutique maiores nostri tenuerunt ut cum die natali munus
annale genio soluerent manum a caede ac sanguine abstinerent ne
die qua ipsi lucem accepissent alii demerent  denique deli
ad apollinis genitoris aram ut timaeus auctor est nemo hostiam
caedit illud etiam in hoc die obseruandum quod genio factum
neminem oportet ante gustare quam eum qui fecerit

sed et hoc a quibusdam saepe quaesitum soluendum uidetur quis
sit genius curue eum potissimum suo quisque natali ueneremur

  genius est deus cuius in tutela ut quisque natus est
uiuit hic siue quod ut genamur curat siue quod una genitur
nobiscum siue etiam quod nos genitos suscipit ac tutatur certe
a genendo genius appellatur  eundem esse genium et larem
multi ueteres memoriae prodiderunt in quis etiam granius flaccus
in libro quem ad caesarem de indigitamentis scriptum reliquit
hunc in nos maximam quin immo omnem habere potestatem creditum
est  nonnulli binos genios in his dumtaxat domibus quae
essent maritae colendos putauerunt euclides autem socraticus
duplicem omnibus omnino nobis genium dicit adpositum quam rem
apud lucilium in libro saturarum xui licet cognoscere genio
igitur potissimum per omnem aetatem quotannis sacrificamus 
quamquam non solum hic sed et alii sunt praeterea dei conplures
hominum uitam pro sua quisque portione adminiculantes quos
uolentem cognoscere indigitamentorum libri satis edocebunt sed
omnes hi semel in uno quoque homine numinum suorum effectum
repraesentant quocirca non per omne uitae spatium annuis
religionibus arcessuntur  genius autem ita nobis adsiduus
obseruator adpositus est ut ne puncto quidem temporis longius
abscedat sed ab utero matris acceptos ad extremum uitae diem
comitetur sed cum singuli homines suos tantummodo proprios
colant natales ego tamen duplici quotannis officio huiusce
religionis adstringor  nam cum ex te tuaque amicitia honorem
dignitatem decus adque praesidium cuncta denique uitae praemia
recipiam nefas arbitror si diem tuum qui te mihi in hanc lucem
edidit meo illo proprio neclegentius celebrauero ille enim
mihi uitam hic uitae fructum adque ornamentum pepererunt

  quoniam aetas a die natali initium sumit suntque ante hunc
diem multa quae ad hominum pertinent originem non alienum
uidetur de iis prius dicere quae sunt natura priora igitur quae
ueteribus de origine humana fuerint opiniones ex his quaedam
breuiter exponam  prima et generalis quaestio inter antiquos
sapientiae studiosos uersata est quod cum constet homines
singulos ex parentum seminibus procreatos successione prolis
multa saecula propagare alii semper homines fuisse nec umquam
nisi ex hominibus natos adque eorum generi caput exordiumque
nullum extitisse arbitrati sunt alii uero fuisse tempus cum
homines non essent et his ortum aliquem principiumque natura
tributum  sed prior illa sententia qua semper humanum genus
fuisse creditur auctores habet pythagoran samium et ocellum
lucanum et archytan tarentinum omnesque adeo pythagoricos sed et
plato atheniensis et xenocrates et dicaearchus messenius itemque
antiquae academiae philosophi non aliud uidentur opinati
aristoteles quoque stagirites et theophrastus multique praeterea
non ignobiles peripatetici idem scripserunt eiusque rei exemplum
dicunt quo negant omnino posse reperiri auesne ante an oua
generata sint cum et ouum sine aue et auis sine ouo gigni non
possit  itaque et omnium quae in sempiterno isto mundo
semper fuerunt futuraque sunt aiunt principium fuisse nullum
sed orbem esse quendam generantium nascentiumque in quo unius
cuiusque geniti initium simul et finis esse uideatur  qui
autem homines aliquos primigenios diuinitus naturaue factos
crederent multi fuerunt sed aliter adque aliter haec
existimatione uersarunt  nam ut mittam quod fabulares
poetarum historiae ferunt homines primos aut promethei molli
luto esse formatos aut deucalionos pyrrhaeque duris lapidibus
enatos quidam ex ipsis sapientiae professoribus nescio an magis
monstruosas certe non minus incredibiles rationum suarum
proferunt opiniones  anaximander milesius uideri sibi ex aqua
terraque calefactis exortos esse siue pisces seu piscibus
simillima animalia in his homines concreuisse fetusque ad
pubertatem intus retentos tunc demum ruptis illis uiros
mulieresque qui iam se alere possent processisse empedocles
autem egregio suo carmine quod eiusmodi esse praedicat
lucretius ut uix humana uideatur stirpe creatus tale quiddam
confirmat  primo membra singula ex terra quasi praegnate
passim edita deinde coisse et effecisse solidi hominis materiam
igni simul et umori permixtam cetera quid necesse est persequi
quae non capiant similitudinem ueritatis haec eadem opinio etiam
in parmenide ueliensi fuit pauculis exceptis ab empedocle
dissensis  democrito uero abderitae ex aqua limoque primum
uisum esse homines procreatos nec longe secus epicurus is enim
credidit limo calefacto uteros nescio quos radicibus terrae
cohaerentes primum increuisse et infantibus ex se editis
ingenitum lactis umorem natura ministrante praebuisse quos ita
educatos et adultos genus hominum propagasse  zenon citieus
stoicae sectae conditor principium humano generi ex nouo mundo
constitutum putauit primosque homines ex solo adminiculo diuini
ignis id est dei prouidentia genitos  denique etiam uulgo
creditum est ut plerique genealogoe auctores sunt quarundam
gentium quae ex aduenticia stirpe non sint principes terrigenas
esse ut in attica et arcadia thessaliaque eosque autochthonas
uocitari in italia nymphas indigenasque faunos nemora quaedam
tenuisse non difficile rudis antiquorum credulitas recepit 
nunc uero eo licentiae poeticae processit libido ut uix auditu
ferenda confingant post hominum memoriam progeneratis iam
gentibus et urbibus conditis homines e terra diuersis modis
editos ut in attica fertur regione erichthonius ex uulcani
semine humo exortus et in colchide uel boeotia consitis anguis
dentibus armati spartoe e quibus mutua caede inter se necatis
pauci superasse traduntur qui in conditu thebarum cadmo fuerint
adiumento  nec non in agro tarquiniensi puer dicitur
diuinitus exaratus nomine tages qui disciplinam cecinerit
extispicii quam lucumones tum etruriae potentes exscripserunt

  hactenus de prima hominum origine ceterum quod ad
praesentes nostros pertinet natales eorumque initia quam potero
conpendio dicam

 igitur semen unde exeat inter sapientiae professores non
constat parmenides enim tum ex dextris tum e laeuis partibus id
ire putauit hipponi uero et metapontino siue ut
aristoxenus auctor est samio ex medullis profluere semen
uidetur idque eo probari quod post admissionem pecudum si quis
mares interimat medullas utpote exhaustas non reperiat  sed
hanc opinionem nonnulli refellunt ut anaxagoras democritus et
alcmaeon crotoniates hi enim post gregum contentionem non
medullis modo uerum et adipe multaque carne mares exhauriri
respondent  illud quoque ambiguam facit inter auctores
opinionem utrumne ex patris tantummodo semine partus nascatur
ut diogenes et hippon stoicique scripserunt an etiam ex matris
quod anaxagorae et alcmaeoni nec non parmenidi empedoclique et
epicuro uisum est

 de conformatione autem partus nihilo minus definite se scire
alcmaeon confessus est ratus neminem posse perspicere quid
primum in infante formetur

  empedocles quem in hoc aristoteles secutus est ante
omnia cor iudicauit increscere quod hominis uitam maxime
contineat hippon uero caput in quo est animi principale
democritus aluum cum capite quae plurumum habent ex inani
anaxagoras cerebrum unde omnes sunt sensus diogenes
apolloniates ex umore primum carnem fieri existimauit tum ex
carne ossa neruosque et ceteras partes enasci  at stoici una
totum infantem figurari dixerunt ut una nascitur aliturque sunt
qui id opinentur ipsa fieri natura ut aristoteles adque
epicurus sunt qui potentia spiritus semen comitantis ut stoici
ferme uniuersi sunt qui aetherium calorem inesse arbitrentur
qui membra disponat anaxagoran secuti  utcumque tamen
formatus infans quemadmodum in matris utero alatur duplex opinio
est anaxagorae enim ceterisque conpluribus per umbilicum cibus
administrari uidetur at diogenes et hippon existimarunt esse in
aluo prominens quiddam quod infans ore adprehendat et ex eo
alimentum ita trahat ut cum editus est ex matris uberibus

 ceterum ut mares feminaeue nascantur quid causae esset
uarie ab isdem philosophis proditum est nam ex quo parente
seminis amplius fuit eius sexum repraesentari dixit alcmaeon ex
seminibus autem tenuioribus feminas ex densioribus mares fieri
hippon adfirmat  utrius uero parentis principium sedem prius
occupauerit eius reddi naturam democritus rettulit at inter se
certare feminae et maris et penes utrum uictoria sit eius
habitum referri auctor est parmenides  ex dextris partibus
profuso semine mares gigni at e laeuis feminas anaxagoras
empedoclesque consentiunt quorum opiniones ut de hac specie
congruae ita de similitudine liberorum dispariles super qua re
empedocles disputata ratione talia profert  si par calor in
parentum seminibus fuit patri similem marem procreari si
frigus feminam matri similem quodsi semen patris calidius
erit et frigidius matris puerum fore qui matris uultus
repraesentet at si calidius matris patris autem fuerit
frigidius puellam futuram quae patris reddat similitudinem 
anaxagoras autem eius parentis faciem referre liberos iudicauit
qui seminis amplius contulisset ceterum parmenidis sententia
est cum dexterae partes semina dederint tunc filios esse patri
consimiles cum laeuae tunc matri  sequitur de geminis qui
ut aliquando nascantur modo seminis fieri hippon ratus est
id enim cum amplius est quam uni satis fuit bifariam deduci
 id ipsum ferme empedocles uidetur sensisse nam causas
quidem cur diuideretur non posuit partiri tantummodo ait et
si utrumque sedes aeque calidas occupauerit utrumque marem
nasci si frigidas aeque utramque feminam si uero alterum
calidiorem alterum frigidiorem dispari sexu partum futurum

  superest dicere de temporibus quibus partus soleant esse
ad nascendum maturi qui locus eo mihi cura maiore tractandus
est quod quaedam necesse est de astrologia musicaque et
arithmetica attingere

 iam primum quoto post conceptionem mense infantes edi
soleant frequenter agitatum inter ueteres nondum conuenit
hippon metapontinus a septimo ad decimum mensem nasci posse
aestimauit nam septimo partum iam esse maturum eo quod in
omnibus numerus septenarius plurimum possit siquidem septem
formemur mensibus additisque alteris recti consistere
incipiamus et post septimum mensem dentes nobis innascantur
idemque post septimum cadant annum quarto decimo autem pubescere
soleamus  sed hanc a septem mensibus incipientem maturitatem
usque ad decem perductam ideo quod in aliis omnibus haec eadem
natura est ut septem mensibus annisue tres aut menses aut anni
ad consummationem accedant  nam dentes septem mensum infanti
nasci et maxime decimo perfici mense septimo anno primos eorum
excidere decimo ultimos post quartum decimum annum nonnullos
sed omnes intra septimum decimum annum pubescere huic opinioni
in parte aliqua repugnant alii in parte consentiunt  nam
septimo mense parere mulierem posse plurimi adfirmant ut theano
pythagorica aristoteles peripateticus diocles euenor straton
empedocles epigenes multique praeterea quorum omnium consensus
euryphonem cnidium non deterret id ipsum intrepide pernegantem
 contra eum ferme omnes epicharmum secuti octauo mense nasci
negauerunt diocles tamen carystius et aristoteles stagirites
aliter senserunt nono autem et decimo mense cum chaldaei plurimi
et idem supra mihi nominatus aristoteles edi posse partum
putauerint neque epigenes byzantius nono fieri posse contendit
nec hippocrates cous decimo  ceterum undecimum mensem
aristoteles solus recipit ceteri uniuersi inprobarunt

  sed nunc chaldaeorum ratio breuiter tractanda est
explicandumque cur septimo mense et nono et decimo tantummodo
posse homines nasci arbitrentur  ante omnia igitur dicunt
actum uitamque nostram stellis tam uagis quam statis esse
subiectam earumque uario multiplicique cursu genus humanum
gubernari sed ipsarum motus schemataque et effectus a sole
crebro inmutari nam ut aliae occasum nonnullae stationem
faciant nosque omnes hac sua disparili temperatura adficiant
solis fieri potentia  itaque eum qui stellas ipsas quibus
mouemur permouet animam nobis dare qua regamur
potentissimumque in nos esse moderarique quando post
conceptionem ueniamus in lucem sed hoc per tres facere
conspectus quid autem sit conspectus et quot eius genera ut
liquido perspici possit pauca praedicam

 circulus est ut ferunt signifer quem graeci uocant
 in quo sol et luna ceteraeque stellae uagae feruntur
hic in duodecim partes totidem signis redditas aequabiliter
diuisus est eum sol annuo spatio metitur ita in unoquoque signo
ferme unum mensem moratur sed signum quodlibet cum ceteris
singulis habet mutuum conspectum non tamen uniformem cum
omnibus nam ualidiores alii infirmiores alii habentur igitur
quo tempore partus concipitur sol in aliquo signo sit necesse
est et in aliqua eius particula quem locum conceptionis
proprie appellant  sunt autem hae particulae in unoquoque
signo tricenae totius uero zodiaci numero ccclx has graeci
 cognominarunt eo uidelicet quod deas fatales nuncupant
moeras et eae particulae nobis uelut fata sunt nam qua
potissimum oriente nascamur plurimum refert  sol ergo cum in
proximum signum transcendit locum illum conceptionis aut
inbecillo uidet conspectu aut etiam nec conspicit nam plures
proximantia sibimet zodia inuicem se uidere omnino negauerunt at
cum in tertio est signo hoc est uno medio interposito tunc
primum illum locum unde profectus est uidere dicitur sed ualde
obliquo et inualido lumine qui conspectus uocatur 
 quia sextam partem circuli subtendit nam cum ut a
primo zodio ad tertium sic a tertio ad quintum inde porro ad
septimum ac deinceps alternae lineae emittantur hexagoni
aequilateralis forma in eodem circulo scribetur  hunc quidam
conspectum non usquequaque receperunt quod minimum ad
maturitatem partus uidebatur conferre  cum uero in quartum
signum peruenit et media duo sunt uidet   quoniam
linea illa qua uisus pertendit quartam partem orbis abscidit
 cum in quinto autem est tribus interiacentibus mediis 
 aspicit nam tertiam signiferi partem uisus ille
metitur quae duae uisiones tetragoni et trigoni perquam
efficaces incrementum partus multum adminiculant  ceterum a
loco sexto conspectus omni caret efficientia eius enim linea
nullius polygoni efficit latus at a septimo zodio quod est
contrarium plenissimus potentissimusque conspectus quosdam iam
maturos infantes educit qui septemmestres appellantur quia
septimo mense nascuntur  at si intra hoc spatium maturescere
uterus non potuerit octauo mense non editur  ab octauo enim
signo ut a sexto inefficax uisus  sed uel nono mense uel
decimo  sol enim a nono zodio particulam conceptionis rursum
conspicit   et a decimo   qui
conspectus ut supra iam dictum est perquam sunt efficaces 
ceterum undecimo non putant nasci quia languido iam radio
infirmum lumen   mittatur multo minus duodecimo
unde conspectus pro nullo habetur itaque secundum hanc rationem
 nascuntur    autem 
  uero  

  hac chaldaeorum sententia explicata transeo ad opinionem
pythagoricam uarroni tractatam in libro qui uocatur tubero et
intus subscribitur de origine humana  quae quidem ratio
praecipue recipienda ad ueritatem proxime uidetur accedere alii
enim plerique cum omnes partus non uno tempore fiant maturi una
tamen eademque tempora omnibus conformandis dederunt ut
diogenes apolloniates qui masculis corpus ait quattuor mensibus
formari et feminis quinque uel hippon qui diebus lx infantem
scribit formari et quarto mense carnem fieri concretam quinto
ungues capillumue nasci septimo iam hominem esse perfectum 
pythagoras autem quod erat credibilius dixit partus esse genera
duo alterum septem mensum alterum decem sed priorem aliis
dierum numeris conformari aliis posteriorem eos uero numeros
qui in uno quoque partu aliquid adferunt mutations dum aut semen
in sanguinem aut sanguis in carnem aut caro in hominis figuram
conuertitur inter se conlatos rationem habere eam quam uoces
habent quae in musice  uocantur

  sed haec quo sint intellectu apertiora prius aliqua de
musicae regulis huic loco necessaria dicentur eo quidem magis
quod ea dicam quae ipsis musicis ignota sunt  nam sonos
scienter tractauere et congruenti ordine ordinem reddidere
illorum ipsis autem sonis motuum modum mensuramque inuenere
geometrae magis quam musici  igitur musica est scientia bene
modulandi haec autem est in uoce sed uox alias grauior
mittitur alias acutior singulae tamen uoces simplices et
utcumque emissae  uocantur discrimen uero quo alter
 acutior est alter grauior appellatur  
inter infimam summamque uocem multa esse possunt in ordine
positaque diastemata alia aliis maiora minoraue ut est illud
quod  appellant uel hoc minus  uel duorum triumue
ac deinceps aliquot tonorum interuallum sed non promisce uoces
omnes cum aliis ut libet iunctae concordabiles in cantu reddunt
effectus  ut litterae nostrae si inter se passim iungantur
et non congruenter saepe nec uerbis nec syllabis copulandis
concordabunt sic in musica quaedam certa sunt interualla quae
symphonias possint efficere  est autem symphonia duarum uocum
disparium inter se iunctarum dulcis concentus symphoniae
simplices ac primae sunt tres quibus reliquae constant una
duorum tonorum et hemitonii habens  quae uocatur 
 alia trium et hemitonii quam uocant   tertia
est   cuius diastema continet duas priores  est enim
uel sex tonorum ut aristoxenus musicique adseuerant uel
quinque et duorum hemitoniorum ut pythagoras geometraeque
demonstrantes duo hemitonia tonum conplere non posse quare etiam
huius modi interuallum plato abusiue  proprie autem
 appellat

 nunc uero ut liquido appareat quemadmodum uoces nec sub
oculos nec sub tactum cadentes habere possint mensuras
admirabile pythagorae referam commentum qui secreta naturae
reserando repperit phthongos musicorum conuenire ad rationem
numerorum nam chordas aeque crassas parique longitudine diuersis
ponderibus tetendit quibus saepe pulsis nec phthongis ad ullam
symphonian concordantibus pondera mutabat et identidem
frequenter expertus postremo deprehendit tunc duas chordas
concinere id quod est   cum earum pondera inter se
conlata rationem haberent quam tria ad quattuor quem phthongon
arithmetici graeci  uocant latini supertertium  at
eam symphoniam quae   dicitur ibi inuenit ubi ponderum
discrimen in sescupla erat portione quam duo faciunt ad tria
conlata quod  appellant cum autem altera chorda duplo
maiore pondere quam altera tenderetur et esset  
  sonabat  hoc et in tibiis si conueniret temptauit
nec aliud inuenit nam quattuor tibias pari cauo parauit
inpares longitudine primam uerbi causa longam digitos sex
secundam tertia parte addita id est digitorum uiii tertiam
digitorum uiiii sescuplo longiorem quam primam quartam uero xii
digitorum quae primam longitudine duplicaret  his itaque
inflatis et binarum facta conlocatione omnium musicorum auribus
adprobauit primam et secundam reddere eam conuenientiam quam
reddit   symphonia ibique esse portionem
supertertiam inter primam uero ac tertiam tibiam ubi sescupla
portio est resonare   primae autem quartaeque
interuallum quod habet duplam portionem  facere 
  sed inter tibiarum chordarumque naturam hoc interest
quod tibiae incremento longitudinis fiunt grauiores chordae
autem augmento additi ponderis acutiores utrubique tamen eadem
portio est

  his expositis forsitan quidem obscure sed quam potui
lucidissime redeo ad propositum ut doceam quid pythagoras de
numero dierum ad partus pertinentium senserit  primum ut
supra memoraui generaliter duos esse partus omnino dixit
alterum minorem quem uocant septemmestrem qui
decimetducentesimo die post conceptionem exeat ab utero alterum
maiorem decemmestrem qui edatur die ducentesimo septuagensimo
quarto quorum prior ac minor senario maxime continetur numero
 nam quod ex semine conceptum est sex ut ait primis diebus
umor est lacteus deinde proximis octo sanguineus qui octo cum
ad primos sex accesserunt faciunt primam symphonian 
 tertio gradu nouem dies accedunt iam carnem facientes
hi cum sex illis primis conlati sescuplam faciunt rationem et
secundam symphonian   tum deinceps sequentibus duodecim
diebus fit corpus iam formatum horum quoque ad eosdem sex
conlatio tertiam   reddit symphonian duplici rationi
subiectam  hi quattuor numeri ui uiii uiiii xii coniuncti
faciunt dies xxxu nec inmerito senarius fundamentum gignendi
est nam eum  graeci nos autem perfectum uocamus quod
eius partes tres sexta et tertia et dimidia id est unus et duo
et tres eundem ipsum perficiunt  sed ut initia seminis et
lacteum illud conceptionis fundamentum primitus hoc numero
absoluitur sic hoc initium formati hominis et uelut alterum
maturescendi fundamentum quod est quinque et triginta dierum
sexies ductum cum ad diem ducentesimum decimum peruenit maturum
procreatur

 alter autem ille partus qui maior est maiori numero
continetur septenario scilicet quo tota uita humana finitur ut
et solon scribit et iudaei in dierum omnium numeris secuntur
etruscorumque libri rituales uidentur indicare hippocrates
quoque aliique medici in corporum ualitudinibus non aliud
ostendunt nam septimum quemque diem  obseruant 
itaque ut alterius partus origo in sex est diebus post quos
semen in sanguinem uertitur ita huius in septem et ut ibi
quinque et triginta diebus infans membratur ita hic pro portione
diebus fere quadraginta quare in graecia dies habent
quadragensimos insignes namque praegnans ante diem
quadragensimum non prodit in fanum et post partum quadraginta
diebus pleraeque fetae grauiores sunt nec sanguinem interdum
continent et paruoli infirmi per hos fer et morbidi sine
risu nec sine periculo sunt ob quam causam cum is dies
praeteriit diem festum solent agitare quod tempus appellant
  hi igitur dies quadraginta per septem illos
initiales multiplicati fiunt dies ducenti octoginta id est
hebdomadae quadraginta sed quoniam ultimae illius hebdomadis
primo die editur partus sex dies decedunt et ducentesimus
septuagensimus quartus obseruatur qui numerus dierum ad
tetragonum illum chaldaeorum conspectum subtiliter congruit 
nam cum signiferum orbem diebus ccclxu et aliquot horis sol
circumeat quarta necesse est parte dempta id est diebus lxxxxi
aliquotque horis tres quadras reliquis diebus cclxxiiii non
plenis percurrat usque dum perueniat ad id loci unde
conceptionis initium quadratus aspiciat

 unde autem mens humana dies istos commutationis speculari et
arcana naturae rimari potuerit nemo miretur haec enim frequens
medicorum experientia peruidit qui cum multas animaduerterent
semen non retinere conceptum conpertum habuerunt id quod intra
sex dies septemue eiciebatur esse lacteum et uocauerunt
 quod postea autem sanguineum idque 
appellatus  quod uero ambo partus uidentur paribus dierum
numeris contineri pythagoras inparem laudat tamen a secta non
discrepat duo enim inpares ccuiiii et cclxxiii dicit expleri ad
quorum consummationem aliquid ex sequentibus accedere quod
tamen diem solidum non adferat  cuius exemplum uidemus tam
in anni quam mensis spatio seruasse naturam cum et anni inparem
dierum trecentorum sexaginta quinque numerum aliquanto
cumulauerit et mensi lunari ad dies undetriginta aliquid
addiderit

  nec uero incredibile est ad nostros natales musicam
pertinere haec enim siue in uoce tantummodo est ut socrates
ait siue ut aristoxenus in uoce et corporis motu siue in his
et praeterea in animi motu ut putat theophrastus certe multum
obtinet diuinitatis et animis permouendis plurimum ualet  nam
nisi grata esset deis inmortalibus qui ex anima constant
diuina profecto ludi scenici placandorum deorum causa instituti
non essent nec tibicen omnibus supplicationibus in sacris
aedibus adhiberetur non cum tibicine marti triumphus ageretur
non apollini cithara non musis tibiae ceteraque id genus essent
adtributa non tibicinibus per quos numina placantur esset
permissum aut ludos publice facere ac uesci in capitolio aut
quinquatribus minusculis id est idibus iuniis urbem uestitu quo
uellent personatis temulentisque peruagari  hominum quoque
mentes et ipsae quamuis epicuro reclamante diuinae suam naturam
per cantus agnoscunt denique quo facilius sufferant laborem
uel in nauis meatu a rectore symphonia adhibetur legionibus
quoque in acie dimicantibus etiam metus mortis classico
depellitur  ob quam rem pythagoras ut animum sua semper
diuinitate imbueret priusquam se somno daret et cum esset
expergitus cithara ut ferunt cantare consueuerat et
asclepiades medicus phreneticorum mentes morbo turbatas saepe per
symphonian suae naturae reddidit herophilus autem artis
eiusdem professor uenarum pulsus rhythmis musicis ait moueri
 itaque si et in corporis et in animi motu est harmonia
procul dubio a natalibus nostris musica non est aliena

  ad haec accedit quod pythagoras prodidit hunc totum
mundum musica factum ratione septemque stellas inter caelum et
terram uagas quae mortalium geneses moderantur motum habere
 et interualla musicis diastematis congrua sonitusque
uarios reddere pro sua quasque altitudine ita concordes ut
dulcissimam quidem concinant melodian sed nobis inaudibilem
propter uocis magnitudinem quam capere aurium nostrarum
angustiae non possint  nam ut eratosthenes geometrica ratione
collegit maximum terrae circuitum esse stadiorum ducentum
quinquaginta duum milium ita pythagoras quot stadia inter
terram et singulas stellas essent indicauit stadium autem in
hac mundi mensura id potissimum intellegendum est quod italicum
uocant pedum sescentum uiginti quinque nam sunt praeterea et
alia longitudine discrepantia ut olympicum quod est pedum
sescentum item pythicum pedum m

 igitur ab terra ad lunam pythagoras putauit esse stadiorum
circiter centum uiginti sex milia idque esse toni interuallum a
luna autem ad mercuri stellam quae stilbon uocatur dimidium
eius uelut hemitonion hinc ad phosphoron quae est ueneris
stella fere tantundem hoc est aliud hemitonion inde porro ad
solem ter tantum quasi tonum et dimidium  itaque solis
astrum abesse a terra tonos tres et dimidium quod uocatur 
 a luna autem duos et dimidium quod est   a
sole uero ad stellam martis cui nomen est pyrois tantumdem
interualli esse quantum a terra ad lunam idque facere tonon
hinc ad iouis stellam quae phaethon appellatur dimidium eius
quod faciat hemitonion tantundem a ioue ad saturni stellam cui
phaenon nomen est id est aliud hemitonion inde ad summum
caelum ubi signa sunt perinde hemitonion  itaque a caelo
summo ad solem diastema esse   id est duum tonorum et
dimidi ad terrae autem summitatem ab eodem caelo tonos esse
sex in quibus sit   symphonia

praeterea multa quae musici tractant ad alias rettulit stellas
et hunc omnem mundum  esse ostendit quare dorylaus
scripsit esse mundum organum dei alii addiderunt esse id
 quia septem sint uagae stellae quae plurimum
moueantur  sed his omnibus subtiliter tractandis hic locus
non est quae si uellem in unum librum separatim congerere tamen
in angustiis uersarer quin potius quoniam me longius dulcedo
musicae abduxit ad propositum reuertor

  igitur expositis iis quae ante diem natalem sunt nunc
ut  anni noscantur quid de gradibus aetatis humanae
sensum sit dicam  uarro quinque gradus aetatis aequabiliter
putat esse diuisos unumquemque scilicet praeter extremum in
annos quindecim itaque primo gradu usque annum quintum decimum
pueros dictos quod sint puri id est inpubes secundo ad
tricensimum annum adulescentes ab alescendo sic nominatos in
tertio gradu qui erant usque quinque et quadraginta annos
iuuenes appellatos eo quod rem publicam in re militari possent
iuuare in quarto autem adusque sexagensimum annum seniores
uocitatos quod tunc primum senescere corpus inciperet inde
usque finem uitae uniuscuiusque quintum gradum factum in quo qui
essent senes appellatos quod ea aetate corpus iam senio
laboraret

 hippocrates medicus in septem gradus aetates distribuit
finem primae putauit esse septimum annum secundae quartum
decimum tertiae duodetricensimum quartae tricensimum quintum
quintae duoetquadragensimum sextae quinquagensimun sextum
septimae nouissimum annum uitae humanae  solon autem decem
partes fecit et hippocratis gradum tertium et sextum et septimum
singulos bifariam diuisit ut unaquaeque aetas annos haberet
septenos  staseas peripateticus ad has solonis decem
hebdomadas addidit duas et spatium plenae uitae quattuor et
octoginta annorum esse dixit quem terminum si quis praeterit
facere idem quod  ac quadrigae faciunt cum extra
finem procurrunt  etruscis quoque libris fatalibus aetatem
hominis duodecim hebdomadibus discribi uarro commemorat quae dum
ad nouies septenos annos prodigiis priuatim factis
perferreretur ad decies septenos annos posse fatalia deprecando
rebus diuinis proferri ab anno autem septuagensimo nec
postulari debere nec posse ab deis impetrari ceterum post annos
octoginta quattuor a mente sua homines abire neque his fieri
prodigia

 sed ex eis omnibus proxime uidentur adcessisse naturam qui
hebdomadibus humanam uitam emensi sunt fere enim post septimum
quemque annum articulos quosdam et in his aliquid noui natura
ostendit ut et in elegia solonis cognoscere datur ait enim in
prima hebdomade dentes homini cadere in secunda pubem apparere
in tertia barbam nasci in quarta uires in quinta maturitatem ad
stirpem relinquendam in sexta cupiditatibus temperari in
septima prudentiam linguamque consummari in octaua eadem manere
 in qua alii dixerunt oculos hebescere  in nona omnia fieri
languidiora in decima hominem morti fieri maturum  tamen
in secunda hebdomade uel incipiente tertia uocem crassiorem et
inaequabilem fieri quod aristoteles appellat  antiqui
nostri irquitallire et inde ipsos putant irquitallos appellari
quod tum corpus ircum olere incipiat  de tertia autem aetate
adulescentulorum tres gradus esse factos in graecia priusquam ad
uiros perueniatur quod uocent annorum quattuordecim 
 autem quindecim dein sedecim  tum septemdecim
 

 praeterea multa sunt de his hebdomadibus quae medici ac
philosophi libris mandauerunt unde apparet ut in morbis dies
septimi suspecti sunt et  dicuntur ita per omnem uitam
septimum quemque annum periculosum et uelut  esse et
climactericum uocitari  sed ex his genethliaci alios aliis
difficiliores esse dixerunt et nonnulli eos potissimum quos
ternae hebdomades conficiunt putant obseruandos hoc est unum et
uicensimum et quadragensimum secundum dein tertium et
sexagensimum postremum octogensimum et quartum in quo staseas
terminum uitae defixit  alii autem non pauci unum omnium
difficillimum  prodiderunt anno scilicet
undequinquagensimo quem conplent anni septies septeni ad quam
opinionem plurimorum consensus inclinat nam quadrati numeri
potentissimi ducuntur  denique plato ille ueniat ueteris
philosophiae sanctissimus qui quadrato numero annorum uitam
humanam consummari putauit sed nouenario qui conplet annos
octoginta et unum fuerunt etiam qui utrumque reciperent
numerum undequinquagensimum et octogensimum unum et minorem
nocturnis genesibus maiorem diurnis scriberent fieri 
plerique alternari duos istos numeros subtiliter decreuerunt
dicentes septenarium ad corpus nouenarium ad animum pertinere
hunc medicinae corporis et apollini adtributum illum musis quia
morbos animi quos appellant  musice lenire ac sanare
consueuerit  itaque primum  annum quadragensimum
et nonum esse prodiderunt ultimum autem octogensimum et unum
medium uero ex utroque permixtum anno tertio et sexagensimo quem
uel hebdomades nouem uel septem enneades conficiunt  hunc
licet quidam periculosissimum dicant quod ad corpus et ad animum
pertineat ego tamen ceteris duco infirmiorem nam utrumque
quidem supra dictum continet numerum sed neutrum quadratum et
ut est ab utroque non alienus ita in neutro potens nec multos
sane quos uetustas claro nomine celebrat hic annus absumpsit
 aristotelen stagiriten reperio sed hunc ferunt naturalem
stomachi infirmitatem crebrasque morbidi corporis offensiones
adeo uirtute animi diu sustentasse ut magis mirum sit ad annos
lxiii eum uitam pertulisse quam ultra non protulisse

  quare sanctissime caerelli cum istum annum qui maxime
fuerat corpori formidolosus sine ullo incommodo transieris
ceteros qui leuiores sunt  minus tibi extimesco
praesertim cum in te animi potius quam corporis naturam sciam
dominari eosque uiros qui tales fuerunt non prius uita
excessisse quam ad annum illum octogensimum et unum peruenerint
in quo plato finem uitae et legitimum esse existimauit et habuit
legitimum  hoc anno et dionysius heracleotes ut uita
abiret cibo abstinuit et contra diogenes cynicus cibi cruditate
in choleram solutus est eratosthenes quoque ille orbis terrarum
mensor et xenocrates platonicus ueteris academiae princeps ad
eundem annum uixerunt  non pauci etiam per animi spiritum
molestiis corporis superatis limitem istum transgressi sunt ut
carneades a quo tertia academia est quae dicitur noua qui ad
annum nonagensimum uixit uel cleanthes qui annos uno minus
centum expleuit at xenophanes colophonius maior annorum centum
fuit democritum quoque abderiten et isocraten rhetorem ferunt
prope ad id aetatis peruenisse quo gorgian leontinum quem
omnium ueterum maxime senem fuisse et octo supra centum annos
habuisse constat

 quodsi cultoribus sapientiae siue per animi uirtutem seu lege
fati diutina obtigit uita non despero quin te quoque diu
corpore adque animo ualentem longior maneat senectus quem enim
ueterum quos nunc memoria suspicimus prudentia uel
temperantia uel iustitia uel fortitudine tibi antestare dicimus
quis eorum si adesset non in te omnium uirtutum praedicationem
conferret quis tuis laudibus se postponi erubesceret illud
certe ut arbitror dignum est praedicatione quod cum illis
ferme omnibus quamuis prudentissimis et procul a re publica
amotis non contigerit sine offensione et odio plerumque capitali
uitam degere tu tamen officiis municipalibus functus honore
sacerdoti in principibus tuae ciuitatis conspicuus ordinis etiam
equestris dignitate gradum prouincialium supergressus non modo
sine reprehensione et inuidia semper fuisti uerum etiam omnium
omnino amorem cum maxima gloria consecutus es  quis a te
nosci aut ex amplissimo senatus ordine non expetiit aut ex
humiliore plebis non optauit quis mortalium uel te uidit uel de
tuo nomine accepit quin et loco fratris germani diligat et uice
parentis ueneretur quis ignorat probitatem primam fidem summam
benignitatem incredibilem modestiam uerecundiamque singularem
ceteraque humanitatis officia penes te unum esse et quidem
maiora quam possint digne a quoquam referri quare et ego his
nunc commemorandis supersedebo  de eloquentia quoque sileo
quam omnia prouinciarum nostrarum tribunalia omnes praesides
nouerunt quam denique urbs roma et auditoria sacra mirata sunt
haec se et ad praesens et in futura saecula satis ipsa nobilitat

  nunc uero quatenus de die natali scribo meum munus
inplere conabor tempusque hodiernum quo maxime flores quam
potero lucidissimis notis signabo ex quo etiam primus ille tuus
natalis liquido noscetur  tempus autem non diem tantummodo
uel mensem uel annum uertentem appello sed et quod quidam
lustrum aut annum magnum uocant et quod saeculum nominant

 ceterum de aeuo quod est tempus unum et maximum non multum
est quod in praesentia dicatur est enim inmensum sine origine
sine fine quod eodem modo semper fuit et semper futurum est
neque ad quemquam hominum magis quam ad alterum pertinet  hoc
in tria diuiditur tempora praeteritum praesens futurum e
quibus praeteritum initio caret exitu futurum praesens autem
quod medium est adeo exiguum et inconprehensibile est ut nullam
recipiat longitudinem neque aliud esse uideatur quam transacti
futurique coniunctio adeo porro instabile ut ibidem sit
numquam et quidquid transcurrit a futuro decerpit et adponit
praeterito  haec inter se tempora ante actum dico et
uenturum neque paria sunt neque ita ut alterum altero longius
breuiusue uideatur quidquid enim non habet finem conlationem
mensurae non recipit  quapropter aeuum neque annorum nec
saeculorum numero nec denique ullo finiti temporis modulo metiri
conabor haec enim ad aetatem infinitam non sunt brumalis unius
instar horae

 itaque ut saecula possim percurrere et hoc nostrum praesens
designare omissis aureis argenteisque et hoc genus poeticis a
conditu urbis romae patriae nostrae communis exordiar

  et quoniam saecula aut naturalia sunt aut ciuilia prius
de naturalibus dicam

 saeculum est spatium uitae humanae longissimum partu et morte
definitum quare qui annos triginta saeculum putarunt multum
uidentur errasse hoc enim tempus  uocari heraclitus auctor
est quia orbis aetatis in eo sit spatio orbem autem uocat
aetatis dum natura ab sementi humana ad sementim reuertitur hoc
quidem  tempus alii aliter definierunt herodicus annos
quinque et uiginti scribit dici  zenon triginta 
saeculum autem quid sit usque adhuc arbitror ad subtile
examinatum non esse poetae quidem multa incredibilia
scripserunt nec minus historici graeci quamuis eos a uero par
non fuit decedere ut herodotus apud quem legimus arganthonion
tartessiorum regem centum et quinquaginta annorum fuisse aut
ephorus qui tradit arcadas dicere apud se reges antiquos aliquot
ad trecentos uixisse annos  uerum haec ut fabulosa
praetereo sed inter ipsos astrologos qui in stellarum
signorumque ratione uerum scrutantur nequaquam etiam conuenit
epigenes in centum duodecim annis longissimam uitam constituit
berosos autem in centum sedecim alii ad centum uiginti annos
produci posse quidam etiam ultra crediderunt fuerunt qui non
idem putarent ubique obseruandum sed uarie per diuersas
regiones prout in singulis sit caeli ad circulum finitorem
inclinatio quod uocatur clima

 sed licet ueritas in obscuro lateat tamen in unaquaque
ciuitate quae sint naturalia saecula rituales etruscorum libri
uidentur docere in quis scriptum esse fertur initia sic poni
saeculorum quo die urbes adque ciuitates constituerentur de
iis qui eo die nati essent eum qui diutissime uixisset die
mortis suae primi saeculi modulum finire eoque die qui essent
reliqui in ciuitate de his rursum eius mortem qui longissimam
egisset aetatem finem esse saeculi secundi sic deinceps tempus
reliquorum terminari sed ea quod ignorarent homines portenta
mitti diuinitus quibus admonerentur unumquodque saeculum esse
finitum haec portenta etrusci pro haruspicii disciplinaeque suae
peritia diligenter obseruata in libros rettulerunt quare in
tuscis historiis quae octauo eorum saeculo scriptae sunt ut
uarro testatur et quot numero saecula ei genti data sint et
transactorum singula quanta fuerint quibusue ostentis eorum
exitus designati sint continetur itaque scriptum est quattuor
prima saecula annorum fuisse centenum quintum centum uiginti
trium sextum undeuiginti et centum septimum totidem octauum
tum demum agi nonum et decimum superesse quibus transactis
finem fore nominis etrusci

 romanorum autem saecula quidam ludis saecularibus putant
distingui cui rei fides si certa est modus romani saeculi est
incertus temporum enim interualla quibus ludi isti debeant
referri non modo quanta fuerint retro ignoratur sed ne quanta
quidem esse debeant scitur nam ita institutum esse ut centesimo
quoque anno fierent id cum antias aliique historici auctores
sunt tum uarro de scaenicis originibus libro primo ita scriptum
reliquit cum multa portenta fierent et murus ac turris quae
sunt inter portam collinam et esquilinam de caelo tacta essent
et ideo libros sibyllinos xu uiri adissent renuntiarunt uti
diti patri et proserpinae ludi tarentini in campo martio fierent
tribus noctibus et hostiae furuae immolarentur utique ludi
centesimo quoque anno fierent  item titus liuius libro
cxxxui eodem anno ludos saeculares caesar ingenti apparatu
fecit quos centesimo quoque anno  his enim terminari saecula 
fieri mos erat contra ut decimo centesimo quoque anno
repetantur tam commentarii xu uirorum quam diui augusti edicta
testari uidentur adeo ut horatius flaccus in carmine quod
saecularibus ludis cantatum est id tempus hoc modo designauerit



     certus undenos decies per annos
     orbis ut cantus referatque ludos
     ter die claro totiensque grata
     nocte frequentes
     


 quae dissensio temporum si ueterum reuoluentur annales
longe magis in incerto inuenietur

primos enim ludos saeculares exactis regibus post romam conditam
annis ccxlu a ualerio publicola institutos esse antias auctor
est p ualerio sp lucretio cons ad xu uirorum commentarios
anno ccxcuiiii m ualerio spurio uerginio cons secundi fuerunt
ut antias tradidit m ualerio coruo ii c poetilio cons anno
post urbem conditam octauo et quadringentesimo ut uero in
conmentariis xu uirorum scriptum est anno cccc et decimo c
marcio rutilo iii t manlio imperioso cons tertii ludi fuerunt
antiate liuioque auctoribus p claudio pulchro l iunio pullo
cons anno quingentesimo quinto at ad xu uirorum conmentarios
anno quingentesimo duodeuicensimo p cornelio lentulo c licinio
uaro cons de quartorum ludorum anno triplex opinio est 
antias enim et uarro et liuius relatos esse prodiderunt l marcio
censorino m manilio cons post romam conditam anno dcu at
piso censorius et cn gellius sed et cassius hemina qui illo
tempore uiuebat post annum factos tertium adfirmant cn cornelio
lentulo lucio mummio achaico cons id est anno dcuiii in xu
uirorum autem commentariis notantur sub anno dcxxuiii m
aemilio lepido l aurelio oreste cons quintos ludos c furnio
c iunio silano cons anno dccxxxuii caesar augustus et agrippa
fecerunt sextos autem fecit ti claudius caesar se iiii et l
uitellio iii cons anno dccc septimos domitianus se xiiii et l
minucio rufo cons anno dcccxli octauos imperatores septimius et
m aurelius antoninus cilone et libone cons anno dccccluii

 hinc animaduertere licet neque post centum annos ut hi
referrentur ludi statum esse neque post centum decem quorum
etiamsi alterutrum retro fuisset obseruatum non tamen satis id
argumenti esset quo quis his ludis saecula discerni constanter
adfirmet praesertim cum ab urbis primordio ad reges exactos
annos ccxliiii factos esse auctor sit nemo quod tempus procul
dubio naturali maius est saeculo  quodsi quis credit ludis
saecularibus secari saecula sola nominis origine inductus
sciat saeculares dici potuisse quod plerumque semel fiant
hominis aetate ut multa alia quae rara sunt post saeculum
euenire loquentium consuetudo usurpat

sed nostri maiores quod natura saeculum ccxliiii quantum esset
exploratum non habebant ciuile ad certum modulum annorum centum
statuerunt testis est piso in cuius annali septimo scriptum
est sic roma condita anno dc septimum saeculum occipit his
consulibus qui proximi sunt consules m aemilius m filius
lepidus c popilius ii absens sed ut hunc annorum numerum
constituerent nostri non nihil causae fuit primum quod multos
suorum ciuium ad hunc aetatem perducere uidebant dein quod
etruscos quorum prima saecula centenum fuerunt annorum etiam
hic ut in aliis plerumque imitari uoluerunt  praeterea fieri
potest quod refert uarro quod dioscorides astrologus scripsit
alexandriae inter eos qui mortuos sallunt constare hominem plus
centum annos uiuere non posse idque cor humanum declarare
eorum qui integri perierunt sine corporis tabe ideo quod multis
annis pendendo cor omnis aetatis incrementa et deminutiones
conseruerunt et anniculi pendere duas dragmas bimi quattuor et
sic in annos singulos usque ad quinquaginta accedere binas ab
iis centum dragmis adque ab anno quinquagensimo item decedere
in unoquoque binas ex quo perspicuum sit centesimo anno cor
redire ad anni primi pondus nec longius uitam posse producere
 quoniam igitur ciuile romanorum saeculum centum annis
transigitur scire licet in decimo saeculo et primum natalem tuum
fuisse et hodiernum esse quot autem saecula urbi romae
debeantur dicere meum non est sed quid apud uarronem legerim
non tacebo qui libro antiquitatum duodeuicensimo ait fuisse
uettium romae in augurio non ignobilem ingenio magno cuiuis
docto in disceptando parem eum se audisse dicentem si ita
esset ut traderent historici de romuli urbis condendae auguriis
ac xii uulturis quoniam cxx annos incolumis praeterisset populus
romanus ad mille et ducentos peruenturum

  hactenus dictum de saeculo nunc de annis maioribus
dicam quorum magnitudo adeo diuerse tam gentibus obseruata quam
auctoribus tradita est ut alii annum magnum esse in annis
uertentibus duobus alii in multis milibus annorum arbitrati
sint quod quale sit iam hinc conabor absoluere

 ueteres in graecia ciuitates cum animaduerterent dum sol
annuo cursu orbem suum circumit lunam nouam interdum duodecies
interdum tridecies exoriri idque saepe alternis fieri
arbitrati sunt lunares duodecim menses et dimidiatum ad annum
naturalem conuenire itaque annos ciuiles sic statuerunt ut
intercalando facerent alternos duodecim mensum alternos
tredecim utrumque annum separatim uertentem iunctos ambo annum
magnum uocantes idque tempus  appellabant quod tertio
quoque anno intercalabatur quamuis biennii circuitus et re uera
 esset unde mysteria quae libero alternis fiunt annis
trieterica a poetis dicuntur  postea cognito errore hoc
tempus duplicarunt et  fecerunt sed eam quod quinto
quoque anno redibat  nominabant qui annus magnus
ex quadriennio commodior uisus est cum cognitum esset solis
annum constare ex diebus ccclxu et diei parte circiter quarta
quae i in quadriennio diem conficeret  quare agon et in elide
ioui olympio et romae capitolino quinto quoque anno redeunte
celebratur hoc quoque tempus quod ad solis modo cursum nec ad
lunae congruere uidebatur duplicatum est et  facta
quae tunc  uocitata quia primus eius annus nono
quoque anno redibat  hunc circuitum uere annum magnum esse
pleraque graecia existimauit quod ex annis uertentibus solidis
et mensibus solidis constaret ut proprie in anno magno fieri
par est nam dies sunt solidi iidccccxxii menses solidi
uno minus centum annique uertentes solidi octo hanc 
uulgo creditum est ab eudoxo cnidio institutam sed alii
cleostratum tenedium primum ferunt conposuisse et postea alios
aliter qui mensibus uarie intercalandis suas 
protulerunt ut fecit harpalus nauteles menestratus item alii
in quis dositheus cuius maxima  eudoxi inscribitur
 ob hoc in graecia multae religiones hoc interuallo temporis
summa caerimonia coluntur delphis quoque ludi qui uocantur
pythia post annum octauum olim conficiebantur proxima est hanc
magnitudinem quae uocatur  ex annis uertentibus
duodecim  huic anno chaldaico nomen est quem genethliaci non
ad solis lunaeque cursus sed ad obseruationes alias habent
adcommodatum quod in eo dicunt tempestates frugumque prouentus
ac sterilitates item morbos salubritatesque circumire

 praeterera sunt anni magni conplures ut metonicus quem
meton atheniensis ex annis undeuiginti constituit eoque
 appellatur et intercalatur septies inque eo anno
sunt dierum uidccccxl est et philolai pythagorici annus
ex annis quinquaginta nouem in quo sunt menses intercalares
uiginti et unus item callippi cyziceni ex annis septuaginta sex
ita ut menses duodetriginta intercalentur et democriti ex annis
lxxxii cum intercalaris perinde uiginti octo  sed et
hipparchi ex annis ccciiii in quo intercaletur centies decies
bis haec annorum magnitudo eo discrepat quod inter astrologos
non conuenit quanto uel sol plus quam ccclxu dies in anno
conficiat uel luna minus quam triginta in mense ad aegyptiorum
uero annum magnum luna non pertinet quem graece  latine
canicularem uocamus propterea quod initium illius sumitur cum
primo die eius mensis quem uocant aegyptii  caniculae
sidus exoritur nam eorum annus ciuilis solidus habet dies ccclxu
sine ullo intercalari itaque quadriennium apud eos uno circiter
die minus est quam naturale quadriennium eoque fit ut anno
mcccclxi ad idem reuoluatur principium hic annus etiam  a
quibusdam dicitur et ab aliis    est praeterea
annus quem aristoteles maximum potius quam magnum appellat
quem solis et lunae uagarumque quinque stellarum orbes
conficiunt cum ad idem signum ubi quondam simul fuerunt una
referuntur cuius anni hiemps summa est  quam nostri
diluuionem uocant aestas autem  quod est mundi
incendium nam his alternis temporibus mundus tum exignescere tum
exaquescere uidetur hunc aristarchus putauit esse annorum
uertentium iicccclxxxiiii aretes dyrrachinus udlii
heraclitus et linus xdccc dion xdccclxxxiiii
orpheus cxx cassandrus tricies sexies centum milium
alii uero infinitum esse nec umquam in se reuerti existimarunt

 sed horum omnium  maxime in notandis
temporibus graeci obseruant id est quaternum annorum circuitus
quas uocant  et nunc apud eos ducentesima
quinquagensima quarta  numeratur eiusque annus hic
secundus  idem tempus anni magni romanis fuit quod lustrum
appellabant ita quidem a seruio tullio institutum ut quinto
quoque anno censu ciuium habito lustrum conderetur sed non ita a
posteris seruatum  nam cum inter primum a seruio rege
conditum lustrum et id quod ab imperatore uespasiano u et t
caesare iii cons factum est anni interfuerint paulo minus dcl
lustra tamen per ea tempora non plura quam lxxu sunt facta et
postea plane fieri desierunt  rursus tamen annus idem magnus
per capitolinos agonas coeptus est diligentius seruari quorum
agonum primus a domitiano institutus fuit die duodecimo eius et
serui corneli dolabellae consulatu itaque hoc nunc anno qui
celebratus est agon undequadragensimus numeratur quod ad annos
pertinet magnos in praesentia satis dictum nunc de annis
uertentibus dicendi locus

  annus uertens est natura dum sol percurrens xii signa
eodem unde profectus est redit  hoc tempus quot dierum
esset ad certum nondum astrologi reperire potuerunt philolaus
annum naturalem dies habere prodidit ccclxiiii et dimidiatum
aphrodisius ccclxu et partem diei octauam callippus autem
ccclxu et aristarchus samius tantumdem et praeterea diei partem
mdcxxiii meton uero ccclxu et dierum quinque undeuicensimam
partem oenopides ccclxu et dierum duum et uiginti partem
undesexagensimam harpalus autem ccclxu et horas aequinoctiales
xiii at noster ennius ccclxui  plerique praeterea
incomprehensibile quidem nec enuntiabile esse existimarunt sed
pro uero quod proximum putabant amplexi sunt dies scilicet
ccclxu

 igitur cum tanta inter uiros doctissimos fuerit dissensio
quid mirum si anni ciuiles quos diuerse ciuitates rudes etiam
tum sibi quaeque statuebant tam inter se discrepent quam cum
illo naturali non congruant et in aegypto quidem antiquissimum
ferunt annum unimenstrem fuisse post deinde ab isone rege
quadrimenstrem factum nouissime arminon ad xiii menses et dies
quinque perduxisse  item in achaia arcades trimenstrem annum
primo habuisse dicuntur et ob id  appellati non ut
quidem putant quod ante sint nati quam lunae astrum caelo esset
sed quod prius habuerint annum quam is in graecia ad lunae
cursum constitueretur  sunt qui tradunt hunc annum
trimenstrem horon instituisse eoque uer aestatem autumnum hiemem
 et annum  dici et graecos annales  eorumque
scriptores horographos itaque quattuor annorum circuitum in
modum  annum magnum dicebant  cares autem et
acarnanes semenstres habuerunt annos et inter se dissimiles
quibus alternis dies augescerent aut senescerent eosque
coniunctos uelut  annum magnum

  sed ut hos annos omittam caligine iam profundae
uetustatis obductos in his quoque qui sunt recentioris memoriae
et ad cursum lunae uel solis instituti quanta sit uarietas
facile est cognoscere si quis uel in unius italiae gentibus ne
dicam peregrinis uelit inquirere nam ut alium ferentini alium
lauinii itemque albani uel romani habuerunt annum ita et aliae
gentes omnibus tamen fuit propositum suos ciuiles annos uarie
intercalandis mensibus ad unum illum uerum naturalemque
corrigere  de quibus omnibus disserere quoniam longum est ad
romanorum annum transibimus

annum uertentem romae licinius quidem macer at postea fenestella
statim ab initio duodecim mensum fuisse scripserunt sed magis
iunio gracchano et fuluio et uarroni et suetonio aliisque
credendum qui decem mensum putarunt fuisse ut tunc albanis
erat unde orti romani  hi decem menses dies ccciiii hoc modo
habebant martius xxxi aprilis xxx maius xxxi iunius xxx
quintilis xxxi sextilis et september tricenos october xxxi
nouember et december tricenos quorum quattuor maiores pleni
ceteri sex caui uocabantur  postea siue a numa ut ait
fuluius siue ut iunius a tarquinio duodecim facti sunt menses
et dies ccclu quamuis luna duodecim suis mensibus cccliiii dies
uidebatur explere sed ut dies unus abundaret aut per
inprudentiam accidit aut quod magis credo ea superstitione
qua inpar numerus plenus et magis faustus habebatur  certe ad
annum priorem unus et quinquaginta dies accesserunt qui quia
menses duos non explerent sex illis cauis mensibus dies sunt
singuli detracti et ad eos additi factique dies luii et ex his
duo menses ianuarius undetriginta dierum februarius
duodetriginta adque ita omnes menses pleni et inpari dierum
numero esse coeperunt excepto februario qui solus cauus et ob
hoc ceteris infaustior est habitus

 denique cum intercalarium mensem uiginti duum uel uiginti
trium dierum alternis annis addi placuisset ut ciuilis annus ad
naturalem exaequaretur in mense potissimum februario inter
terminalia et regifugium intercalatum est idque diu factum
prius quam sentiretur annos ciuiles aliquanto naturalibus esse
maiores quod delictum ut corrigeretur pontificibus datum
negotium eorumque arbitrio intercalandi ratio permissa  sed
horum plerique ob odium uel gratiam quo quis magistratu citius
abiret diutiusue fungeretur aut publici redemptor ex anni
magnitudine in lucro damnoue esset plus minusue ex libidine
intercalando rem sibi ad corrigendum mandatam ultro quod
deprauarunt  adeo aberratum est ut c caesar pontifex
maximus suo iii et m aemilii lepidi consulatu quo retro delictum
corrigeret duos menses intercalarios dierum lxuii in mensem
nouembrem et decembrem interponeret cum iam mense februario dies
iii et xx intercalasset faceretque eum annum dierum ccccxlu
simul prouidens in futurum ne iterum erraretur nam intercalario
mense sublato annum ciuilem ad solis cursum formauit  itaque
diebus ccclu addidit decem quos per septem menses qui dies
undetricenos habebant ita discripsit ut ianuario et sextili et
decembri ne bini accederent ceteris singuli eosque dies
extremis partibus mensum adposuit ne scilicet religiones sui
cuiusque mensis a loco summouerentur  quapropter nunc cum in
septem mensibus dies singuli et triceni sint quattuor tamen
illi ita primitus instituti eo dinoscuntur quod nonas habent
septimanas ceteri tres omnesque alii reliqui quintanas

praeterea pro quadrante diei qui annum uerum suppleturus
uidebatur instituit ut peracto quadrienni circuitu dies unus
ubi mensis quondam solebat post terminalia intercalaretur quod
nunc bissextum uocatur  ex hoc anno ita a iulio caesare
ordinato ceteri ad nostram memoriam iuliani appellantur eique
consurgunt ex quarto caesaris consulatu qui etiam si optimo
modo non soli tamen ad annum naturae aptati sunt nam et
priores anni etiam si qui decemmenstres fuerunt nec romae modo
uel per italiam sed et apud gentes omnes quantum poterat idem
fuerunt correcti itaque cum de aliquo annorum numero hic
dicetur non alios par erit quam naturales accipere

et si origo mundi in hominum notitiam uenisset inde exordium
sumeremus

  nunc uero id interuallum temporis tractabo quod
 uarro appellat hic enim tria discrimina temporum esse
tradit primum ab hominum principio ad cataclysmum priorem quod
propter ignorantiam uocatur  secundum a cataclysmo priore
ad olympiadem primam quod quia multa in eo fabulosa referuntur
 nominatur tertium a prima olympiade ad nos quod
dicitur  quia res in eo gestae ueris historiis
continentur

 primum tempus siue habuit initium seu semper fuit certe
quot annorum sit non potest conprehendi secundum non plane
quidem scitur sed tamen ad mille circiter et sescentos annos
esse creditur a priore scilicet cataclysmo quem dicunt et
ogygii ad inachi regnum annos circiter quadringentos
computarunt hinc ad excidium troiae annos octingentos hinc ad
olympiadem primam paulo plus quadringentos quos solos quamuis
mythici temporis postremos tamen quia a memoria scriptorum
proximos quidam certius definire uoluerunt  et quidem
sosibius scripsit esse cccxcu eratosthenes autem septem et
quadringentos timaeus ccccxuii aretes dxiiii et praeterea
multi diuerse quorum etiam ipsa dissensio incertum esse
declarat

 de tertio autem tempore fuit quidem aliqua inter auctores
dissensio in sex semptemue tantum modo annis uersata  sed hoc
quodcumque caliginis uarro discussit et pro cetera sua
sagacitate nunc diuersarum ciuitatium conferens tempora nunc
defectus eorumque interualla retro dinumerans eruit uerum
lucemque ostendit per quam numerus certus non annorum modo sed
et dierum perspici possit  secundum quam rationem nisi fallor
hic annus cuius uelut index et titulus quidam est u c pii et
pontiani consulatus ab olympiade prima millensimus est et
quartus decimus ex diebus dumtaxat aestiuis quibus agon
olympicus celebratur a roma autem condita nongentesimus
nonagensimus primus et quidem ex parilibus unde urbis anni
numerantur  eorum uero annorum quibus iulianis nomen est
ducentesimus octogensimus tertius sed ex die kal ianuariarum
unde iulius caesar anni a se constituti fecit principium  at
eorum qui uocantur anni augustorum ducentesimus sexagensimus
quintum perinde ex kal ianuariis quamuis ex ante diem xui kal
febr imperator caesar diui filius sententia l munati planci
a senatu ceterisque ciuibus augustus appellatus est se uii et m
uipsanio agrippa iii cons  sed aegyptii quod biennio ante in
potestatem dicionemque populi romani uenerunt hunc augustorum
annum ducentesimum sexagensimum septimum numerant nam ut a
nostris ita ab aegyptiis quidam anni in litteras relati sunt ut
quos  nominant quod a primo imperii eius anno
consurgunt quorum hic nongentesimus octogensimus sextus est
item philippi qui ab excessu alexandri magni numerantur et ad
hunc usque perducti annos dlxii consummant  sed horum initia
semper a primo die mensis eius sumuntur cui apud aegyptios
nomen est thouth quique hoc anno fuit ante diem uii kal iul
cum abhinc annos centum imperatore antonino pio ii bruttio
praesente romae consulibus idem dies fuerit ante diem xiii kal
aug quo tempore solet canicula in aegypto facere exortum

 quare scire etiam licet anni illius magni qui ut supra
dictum est solaris et canicularis et dei annus uocatur nunc agi
uertentem annum centensimum  initia autem istorum annorum
propterea notaui ne quis eos aut ex kal ianuariis aut ex alio
quo tempore simul putaret incipere cum in iis conditorum
uoluntates non minus diuersae sint quam opiniones philosophorum
 idcirco aliis a nouo sole id est a bruma aliis ab aestiuo
solstitio plerisque ab aequinoctio uerno partim ab autumnali
aequinoctio quibusdam ab ortu uergiliarum nonnullis ab earum
occasu multis a canis exortu incipere annus naturalis uidetur

  mensum genera duo nam alii sunt naturales alii ciuiles
 naturalium species duae quod partim solis partim lunae
esse dicuntur secundum solem fit mensis dum sol unum quodque in
zodiaco orbe signum percurrit  lunaris est autem temporis
quoddam spatium a noua luna ad nouam lunam ciuiles menses sunt
numeri quidam dierum quos una quaeque ciuitas suo instituto
obseruat ut nunc romani a kalendis in kalendas naturales et
antiquiores et omnium gentium communes sunt ciuiles et posterius
instituti et ad unam quamque pertinent ciuitatem  qui sunt
caelestes siue solis seu lunae neque peraeque inter se pares
sunt nec dies habent totos quippe sol in aquario moratur
circiter undetriginta in pisce fere triginta in ariete unum et
triginta in geminis prope triginta et duos et sic in ceteris
inaequabiliter sed usque adeo non totos dies in singulis ut
annum suum id est dies ccclxu et portionem nescio quam adhuc
astrologis inexploratam in duodecim suos diuidat menses 
luna autem singulos suos menses conficit diebus undetriginta
circiter et dimidiato sed et hos inter se dispares alias
longiores alias breuiores

at ciuitatium menses uel magis numero dierum inter se discrepant
sed dies ubique habent totos  apud albanos martius est sex
et triginta maius uiginti duum sextilis duodeuiginti september
sedecim tusculanorum quintilis dies habet sex et triginta
october duos et triginta idem october apud aricinos
undequadraginta  minime uidentur errasse qui ad lunae cursum
menses ciuiles adcommodarunt ut in graecia plerique apud quos
alterni menses ad tricenos dies sunt facti  maiores quoque
nostri idem sunt aemulati cum annum dierum ccclu haberent sed
diuus iulius cum uideret hac ratione neque ad lunam menses ut
oportebat neque annos ad solem conuenire maluit annum
corrigere ut sic etiam menses ciuiles cum ueris illis solaribus
etsi non singuli tamen uniuersi ad anni finem necessario
concurrerent

 nomina decem mensibus antiquis romulum fecisse fuluius et
iunius auctores sunt et quidem duos primos a parentibus suis
nominasse martium a marte patre aprilem ab aphrodite id est
uenere unde maiores eius oriundi dicebantur proximos duos a
populo maium a maioribus natu iunium a iunoribus ceteros ab
ordine quo singuli erant quintilem usque decembrem perinde a
numero  uarro autem romanos a latinis nomina mensum
accepisse arbitratus auctores eorum antiquiores quam urbem fuisse
satis argute docet  itaque martium mensem a marte quidem
nominatum credit non quia romuli fuerit pater sed quod gens
latina bellicosa aprilem autem non ab aphrodite sed ab
aperiendo quod tunc ferme cuncta gignantur et nascendi claustra
aperiat natura  maium uero non a maioribus sed a maia nomen
accepisse quod eo mense tam romae quam antea in latio res
diuina maiae fit et mercurio iunium quoque a iunone potius
quam iunioribus quod illo mense maxime iunoni honores habentur
 quintilem quod loco iam apud latinos fuerit quinto item
sextilem ac deinceps ad decembrem a numeris appellatos ceterum
ianuarium et februarium postea quidem additos sed nominibus iam
ex latio sumptis et ianuarium ab iano cui adtributus est nomen
traxisse februarium a februo  est februum quidquid piat
purgatque et februamenta purgamenta item februare purgare et
purum facere februum autem non idem usquequaque dicitur nam
aliter in aliis sacris februatur hoc est purgatur  in hoc
autem mense lupercalibus cum roma lustratur salem calidum
ferunt quod februum appellant unde dies lupercalium proprie
februatus et ab eo porro mensis februarius uocitatur

 ex his duodecim mensibus duorum tantum nomina inmutata nam
quintilis iulius cognominatus est c caesare u et m antonio
cons anno iuliano secundo qui autem sextilis fuerat ex s c
c marcio censorino c asinio gallo cons in augusti honorem
dictus est augustus anno augusti uicensimo quae nomina etiam
nunc ad hanc permanent memoriam  postea uero multi principes
nomina quaedam mensum inmutauerunt suis nuncupando nominibus
quod aut ipsi postmodum mutauerunt aut post obitum eorum illa
nomina pristina suis reddita mensibus

  superest pauca de die dicere qui ut mensis aut annus
partim naturalis partim ciuilis est  naturaliter dies est
tempus ab exoriente sole ad solis occasum cuius contrarium
tempus est nox ab occasu solis ad exortum ciuiliter autem dies
uocatur tempus quod fit uno caeli circumactu quo dies uerus et
nox continetur ut cum dicimus aliquem dies triginta tantum
uixisse relinquitur enim etiam noctes intellegere  huius
modi dies ab astrologis et ciuitatibus quattuor modis definitur
babylonii quidem a solis exortu ad exortum eiusdem astri diem
statuerunt at in umbria plerique a meridie ad meridiem
athenienses autem ab occasu solis ad occasum ceterum romani a
media nocte ad mediam noctem diem esse existimarunt indicio sunt
sacra publica et auspicia etiam magistratuum quorum si quid
ante medium noctis est actum diei qui praeteriit adscribitur
si quid autem post mediam noctem et ante lucem factum est eo die
gestum dicitur qui eam sequitur noctem  idem significat
quod qui a media nocte ad proximam mediam noctem in his horis
quattuor et uiginti nascuntur eundem diem habent natalem

 in horas xii diem diuisum esse noctemque in totidem uulgo
notum est sed hoc credo romae post reperta solaria obseruatum
quorum antiquissimum quod fuerit inuentu difficile est alii
enim apud aedem quirini primum statutum dicunt alii in
capitolio nonnulli ad aedem dianae in auentino  illud satis
constat nullum in foro prius fuisse quam id quod m ualerius
ex sicilia aduectum ad rostra in columna posuit quod quoniam ad
clima siciliae descriptum ad horas romae non conueniret l
philippus censor aliud iuxta constituit deinde aliquanto post p
cornelius nasica censor ex aqua fecit horarium quod et ipsum ex
consuetudine noscendi a sole horas solarium coeptum uocari 
horarum nomen non minus annos trecentos romae ignoratum esse
credibile est nam xii tabulis nusquam nominatas horas inuenies
ut in aliis postea legibus sed ante meridiem eo uidelicet
quod partes diei bifariam tum diuisi meridies discernebat 
alii diem quadripertito sed et noctem similiter diuidebant
idque similitudo testatur militaris usus ubi dicitur uigilia
prima item secunda et tertia et quarta

  sunt etiam plura noctis et diei tempora aliis subnotata
propriisque discreta nominibus quae apud ueteres poetas passim
scripta inueniuntur ea omnia ordine suo exponam incipiam a
nocte media quod tempus principium et postremum est diei romani
tempus quod huic proximum est uocatur de media nocte 
sequitur gallicinium cum galli canere incipiunt dein conticium
cum conticuerunt tunc ante lucem et sic diluculum cum sole
nondum orto iam lucet  secundum diluculum uocatur mane cum
lux uidetur sole orto post hoc ad meridiem tunc meridies
quod est medii diei nomen inde de meridie hinc suprema quamuis
plurimi supremam post occasum solis esse existimant quia est in
xii tabulis scriptum sic solis occasus suprema tempestas
esto sed postea m plaetorius tribunus plebiscitum tulit in
quo scriptum est praetor urbanus qui nunc est quique posthac
fuat duo lictores apud se habeto isque usque supremam ad solem
occasum ius inter ciues dicito  post supremam sequitur
uespera ante ortum scilicet eius stellae quam plautus
uesperuginem ennius uesperum uergilius hesperon appellat 
inde porro crepusculum sic fortasse appellatum quod res
incertae creperae dicuntur idque tempus noctis sit an diei
incertum est  post id sequitur tempus quod dicimus luminibus
accensis antiqui prima face dicebant deinde concubium cum
itum est cubitum exinde intempesta id est multa nox qua nihil
agi tempestiuum tunc cum ad mediam noctem dicitur et sic
media nox

