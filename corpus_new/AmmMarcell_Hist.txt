

 ammiani marcellini historiae liber xiu  

  post emensos insuperabilis expeditionis euentus
languentibus partium animis quas periculorum uarietas fregerat
et laborum nondum tubarum cessante clangore uel milite locato
per stationes hibernas fortunae saeuientes procellae tempestates
alias rebus infudere communibus per multa illa et dira facinora
caesaris galli qui ex squalore imo miseriarum in aetatis adultae
primitiis ad principale culmen insperato saltu prouectus ultra
terminos potestatis delatae procurrens asperitate nimia cuncta
foedabat propinquitate enim regiae stirpis gentilitateque
etiamtum constantii nominis efferebatur in fastus si plus
ualuisset ausurus hostilia in auctorem suae felicitatis ut
uidebatur  cuius acerbitati uxor graue accesserat incentiuum
germanitate augusti turgida supra modum quam hanniballiano regi
fratris filio antehac constantinus iunxerat pater megaera
quaedam mortalis inflammatrix saeuientis assidua humani cruoris
auida nihil mitius quam maritus qui paulatim eruditiores facti
processu temporis ad nocendum per clandestinos uersutosque
rumigerulos compertis leuiter addere quaedam male suetos falsa et
placentia sibi discentes affectati regni uel artium nefandarum
calumnias insontibus affligebant  eminuit autem inter humilia
supergressa iam potentia fines mediocrium delictorum nefanda
clematii cuiusdam alexandrini nobilis mors repentina cuius
socrus cum misceri sibi generum flagrans eius amore non
impetraret ut ferebatur per palatii pseudothyrum introducta
oblato pretioso reginae monili id assecuta est ut ad honoratum
tum comitem orientis formula missa letali homo scelere nullo
contactus idem clematius nec hiscere nec loqui permissus
occideretur  post hoc impie perpetratum quod in aliis quoque
iam timebatur tamquam licentia crudelitati indulta per
suspicionum nebulas aestimati quidam noxii damnabantur quorum
pars necati alii puniti bonorum multatione actique laribus suis
extorres nullo sibi relicto praeter querellas et lacrimas stipe
collaticia uictitabant et ciuili iustoque imperio ad uoluntatem
conuerso cruentam claudebantur opulentae domus et clarae  nec
uox accusatoris ulla licet subditicii in his malorum
quaerebatur aceruis ut saltem specie tenus crimina praescriptis
legum committerentur quod aliquotiens fecere principes saeui
sed quidquid caesaris implacabilitati sedisset id uelut fas
iusque perpensum confestim urgebatur impleri  excogitatum est
super his ut homines quidam ignoti uilitate ipsa parum cauendi
ad colligendos rumores per antiochiae latera cuncta destinarentur
relaturi quae audirent hi peragranter et dissimulanter
honoratorum circulis assistendo peruadendoque diuites domus
egentium habitu quidquid noscere poterant uel audire latenter
intromissi per posticas in regiam nuntiabant id obseruantes
conspiratione concordi ut fingerent quaedam et cognita
duplicarent in peius laudes uero supprimerent caesaris quas
inuitis compluribus formido malorum impendentium exprimebat 
et interdum acciderat ut si quid in penetrali secreto nullo
citerioris uitae ministro praesente paterfamilias uxori
susurrasset in aurem uelut amphiarao referente aut marcio
quondam uatibus inclutis postridie disceret imperator ideoque
etiam parietes arcanorum soli conscii timebantur  adolescebat
autem obstinatum propositum erga haec et similia multa scrutandi
stimulos admouente regina quae abrupte mariti fortunas trudebat
in exitium praeceps cum eum potius lenitate feminea ad
ueritatis humanitatisque uiam reducere utilia suadendo deberet
ut in gordianorum actibus factitasse maximini truculenti illius
imperatoris rettulimus coniugem  nouo denique perniciosoque
exemplo idem gallus ausus est inire flagitium graue quod romae
cum ultimo dedecore temptasse aliquando dicitur gallienus et
adhibitis paucis clam ferro succinctis uesperi per tabernas
palabatur et compita quaeritando graeco sermone cuius erat
impendio gnarus quid de caesare quisque sentiret et haec
confidenter agebat in urbe ubi pernoctantium luminum claritudo
dierum solet imitari fulgorem postremo agnitus saepe iamque si
prodisset conspicuum se fore contemplans non nisi luce palam
egrediens ad agenda quae putabat seria cernebatur et haec quidem
medullitus multis gementibus agebantur  thalassius uero ea
tempestate praefectus praetorio praesens ipse quoque arrogantis
ingenii considerans incitationem eius ad multorum augeri
discrimina non maturitate uel consiliis mitigabat ut aliquotiens
celsae potestates iras principum molliuerunt sed aduersando
iurgandoque cum parum congrueret eum ad rabiem potius euibrabat
augustum actus eius exaggerando creberrime docens idque
incertum qua mente ne lateret affectans quibus mox caesar
acrius efferatus uelut contumaciae quoddam uexillum altius
erigens sine respectu salutis alienae uel suae ad uertenda
opposita instar rapidi fluminis irreuocabili impetu ferebatur

  nec sane haec sola pernicies orientem diuersis cladibus
affligebat namque et isauri quibus est usitatum saepe pacari
saepeque inopinis excursibus cuncta miscere ex latrociniis
occultis et raris alente impunitate adolescentem in peius
audaciam ad bella grauia proruperunt diu quidem perduelles
spiritus irrequietis motibus erigentes hac tamen indignitate
perciti uehementer ut iactitabant quod eorum capti quidam
consortes apud iconium pisidiae oppidum in amphitheatrali
spectaculo feris praedatricibus obiecti sunt praeter morem 
atque ut tullius ait ut etiam fame monitae plerumque ad eum
locum ubi aliquando pastae sunt reuertuntur ita omnes instar
turbinis degressi montibus impeditis et arduis loca petiuere mari
confinia per quae auiis latebrosis sese conuallibusque
occultantes cum appeterent noctes  luna etiamtum cornuta
ideoque nondum solido splendore fulgente  nauticos obseruabant
quos cum in somnum sentirent effusos per ancoralia quadripedo
gradu repentes seseque suspensis passibus iniectantes in scaphas
eisdem nihil opinantibus assistebant et incendente auiditate
saeuitiam ne cedentium quidem ulli parcendo obtruncatis omnibus
merces opimas uel utiles nullis repugnantibus auertebant haecque
non diu sunt perpetrata  cognitis enim pilatorum caesorumque
funeribus nemo deinde ad has stationes appulit nauem sed ut
scironis praerupta letalia declinantes litoribus cypriis contigui
nauigabant quae isauriae scopulis sunt controuersa 
procedente igitur mox tempore cum aduenticium nihil inueniretur
relicta ora maritima in lycaoniam adnexam isauriae se contulerunt
ibique densis intersaepientes itinera praetenturis prouincialium
et uiatorum opibus pascebantur  excitauit hic ardor milites
per municipia plurima quae isdem conterminant dispositos et
castella et quisque serpentes latius pro uiribus repellere
moliens nunc globis confertos aliquotiens et dispersos
multitudine superabatur ingenti quae nata et educata inter
editos recuruosque ambitus montium eos ut loca plana persultat et
mollia missilibus obuios eminus lacessens et ululatu truci
perterrens  coactique aliquotiens nostri pedites ad eos
persequendos scandere cliuos sublimes etiam si lapsantibus
plantis fruticeta prensando uel dumos ad uertices uenerint
summos inter arta tamen et inuia nullas acies explicare permissi
nec firmare nisu ualido gressus hoste discursatore rupium
abscisa uoluente superne periculose per prona discedunt aut ex
necessitate ultima fortiter dimicantes ruinis ponderum immanium
consternuntur  quam ob rem circumspecta cautela obseruatum
est deinceps et cum edita montium petere coeperint grassatores
loci iniquitati milites cedunt ubi autem in planitie potuerint
repperiri quod contingit assidue nec exertare lacertos nec
crispare permissi tela quae uehunt bina uel terna pecudum ritu
inertium trucidantur  metuentes igitur idem latrones
lycaoniam magna parte campestrem cum se impares nostris fore
congressione stataria documentis frequentibus scirent tramitibus
deuiis petiuere pamphyliam diu quidem intactam sed timore
populationum et caedum milite per omnia diffuso propinqua magnis
undique praesidiis communitam  raptim igitur properantes ut
motus sui rumores celeritate nimia praeuenirent uigore corporum
ac leuitate confisi per flexuosas semitas ad summitates collium
tardius euadebant et cum superatis difficultatibus arduis ad
supercilia uenissent fluuii melanis alti et uerticosi qui pro
muro tuetur accolas circumfusus augente nocte adulta terrorem
quieuere paulisper lucem opperientes arbitrabantur enim nullo
impediente transgressi inopino accursu apposita quaeque uastare
sed incassum labores pertulere grauissimos  nam sole orto
magnitudine angusti gurgitis sed profundi a transitu arcebantur
et dum piscatoris quaerunt lenunculos uel innare temere
contextis ratibus parant effusae legiones quae hiemabant tunc
apud siden isdem impetu occurrere ueloci et signis prope ripam
locatis ad manus comminus conserendas denseta scutorum compage
semet scientissime praestruebant ausos quoque aliquos fiducia
nandi uel cauatis arborum truncis amnem permeare latenter
facillime trucidarunt  unde temptatis ad discrimen ultimum
artibus multis cum nihil impetraretur pauore uique repellente
extrusi et quo tenderent ambigentes uenere prope oppidum
laranda  ibi uictu recreati et quiete postquam abierat
timor uicos opulentos adorti equestrium adiumento cohortium
quae casu propinquabant nec resistere planitie porrecta conati
digressi sunt retroque concedentes omne iuuentutis robur relictum
in sedibus acciuerunt  et quoniam inedia graui
afflictabantur locum petiuere paleas nomine uergentem in mare
ualido muro firmatum ubi conduntur nunc usque commeatus
distribui militibus omne latus isauriae defendentibus assueti
circumstetere igitur hoc munimentum per triduum et trinoctium et
cum neque accliuitas ipsa sine discrimine posset adiri letali
nec cuniculis quidquam geri nec procedebat ullum obsidionale
commentum maesti excedunt postrema ui subigente maiora uiribus
aggressuri  proinde concepta rabie saeuiore quam desperatio
incendebat et fames amplificatis uiribus ardore incohibili in
excidium urbium matris seleuciae efferebantur quam comes
tuebatur castricius tresque legiones bellicis sudoribus
induratae  horum aduentum praedocti speculationibus fidis
rectores militum tessera data sollemni armatos omnes celeri
eduxere procursu et agiliter praeterito calycadni fluminis ponte
cuius undarum magnitudo murorum alluit turres in speciem
locauere pugnandi neque tamen exsiliuit quisquam nec permissus
est congredi formidabatur enim flagrans uesania manus et
superior numero et ruitura sine respectu salutis in ferrum 
uiso itaque exercitu procul auditoque liticinum cantu represso
gradu parumper stetere praedones exsertantesque minaces gladios
postea lentius incedebant  quibus occurrere bene pertinax
miles explicatis ordinibus parans hastisque feriens scuta qui
habitus iram pugnantium concitat et dolorem proximos iam gestu
terrebat sed eum in certamen alacriter consurgentem reuocauere
ductores rati intempestiuum anceps subire certamen cum haud
longe muri distarent quorum tutela securitas poterat in solido
locari cunctorum  hac ita persuasione reducti intra moenia
bellatores obseratis undique portarum aditibus propugnaculis
insistebant et pinnis congesta undique saxa telaque habentes in
promptu ut si qui se proripuisset interius multitudine
missilium sterneretur et lapidum  illud tamen clausos
uehementer angebat quod captis nauigiis quae frumenta uehebant
per flumen isauri quidem alimentorum copiis affluebant ipsi
uero solitarum rerum cibo iam consumendo inediae propinquantis
aerumnas exitiales horrebant  haec ubi latius fama uulgasset
missaeque relationes assiduae gallum caesarem permouissent
quoniam magister equitum longius ea tempestate distinebatur
iussus comes orientis nebridius contractis undique militaribus
copiis ad eximendam periculo ciuitatem amplam et opportunam
studio properabat ingenti quo cognito abscessere latrones nulla
re amplius memorabili gesta dispersique ut solent auia montium
petiere celsorum

  eo adducta re per isauriam rege persarum bellis finitimis
illigato repellenteque a collimitiis suis ferocissimas gentes
quae mente quadam uersabili hostiliter eum saepe incessunt et in
nos arma mouentem aliquotiens iuuant nohodares quidam nomine e
numero optimatum incursare mesopotamiam quotiens copia dederit
ordinatus explorabat nostra sollicite si repperisset usquam
locum ui subita perrupturus  et quia mesopotamiae tractus
omnes crebro inquietari sueti praetenturis et stationibus
seruabantur agrariis laeuorsum flexo itinere osdroenae
subsiderat extimas partes nouum parumque aliquando temptatum
commentum aggressus quod si impetrasset fulminis modo cuncta
uastaret erat autem quod cogitabat huiusmodi  batnae
municipium in anthemusia conditum macedonum manu priscorum ab
euphrate flumine breui spatio disparatur refertum mercatoribus
opulentis ubi annua sollemnitate prope septembris initium mensis
ad nundinas magna promiscae fortunae conuenit multitudo ad
commercanda quae indi mittunt et seres alia plurima uehi terra
marique consueta  hanc regionem praestitutis celebritati
diebus inuadere parans dux ante dictus per solitudines aboraeque
amnis herbidas ripas suorum indicio proditus qui admissi
flagitii metu exagitati ad praesidia desciuere romana absque
ullo egressus effectu deinde tabescebat immobilis

  saraceni tamen nec amici nobis umquam nec hostes optandi
ultro citroque discursantes quidquid inueniri poterat momento
temporis parui uastabant miluorum rapacium similes qui si
praedam dispexerint celsius uolatu rapiunt celeri ac si
impetrauerint non immorantur  super quorum moribus licet in
actibus principis marci et postea aliquotiens memini rettulisse
tamen nunc quoque pauca de isdem expediam carptim  apud has
gentes quarum exordiens initium ab assyriis ad nili cataractas
porrigitur et confinia blemmyarum omnes pari sorte sunt
bellatores seminudi coloratis sagulis pube tenus amicti equorum
adiumento pernicium graciliumque camelorum per diuersa reptantes
in tranquillis uel turbidis rebus nec eorum quisquam aliquando
stiuam apprehendit uel arborem colit aut arua subigendo quaeritat
uictum sed errant semper per spatia longe lateque distenta sine
lare sine sedibus fixis aut legibus nec idem perferunt diutius
caelum aut tractus unius sol illis umquam placet  uita est
illis semper in fuga uxoresque mercenariae conductae ad tempus ex
pacto atque ut sit species matrimonii dotis nomine futura
coniux hastam et tabernaculum offert marito post statum diem si
id elegerit discessura et incredibile est quo ardore apud eos
in uenerem uterque soluitur sexus  ita autem quoad uixerint
late palantur ut alibi mulier nubat in loco pariat alio
liberosque procul educat nulla copia quiescendi permissa 
uictus uniuersis caro ferina est lactisque abundans copia qua
sustentantur et herbae multiplices et si quae alites capi per
aucupium possint et plerosque mos uidimus frumenti usum et uini
penitus ignorantes  hactenus de natione perniciosa nunc ad
textum propositum reuertamur

  dum haec in oriente aguntur arelate hiemem agens
constantius post theatrales ludos atque circenses ambitioso
editos apparatu diem sextum idus octobres qui imperii eius annum
tricensimum terminabat insolentiae pondera grauius librans si
quid dubium deferebatur aut falsum pro liquido accipiens et
comperto inter alia excarnificatum gerontium magnentianae
comitem partis exsulari maerore multauit  utque aegrum
corpus quassari etiam leuibus solet offensis ita animus eius
angustus et tener quidquid increpuisset ad salutis suae
dispendium existimans factum aut cogitatum insontium caedibus
fecit uictoriam luctuosam  si quis enim militarium uel
honoratorum aut nobilis inter suos rumore tenus esset insimulatus
fouisse partes hostiles iniecto onere catenarum in modum beluae
trahebatur et inimico urguente uel nullo quasi sufficiente hoc
solo quod nominatus esset aut delatus aut postulatus capite uel
multatione bonorum aut insulari solitudine damnabatur 
accedebant enim eius asperitati ubi imminuta esse amplitudo
imperii dicebatur et iracundiae suspicionumque uanitati
proximorum cruentae blanditiae exaggerantium incidentia et dolere
impendio simulantium si principis periclitetur uita a cuius
salute uelut filo pendere statum orbis terrarum fictis uocibus
exclamabant  ideoque fertur neminem aliquando ob haec uel
similia poenae addictum oblato de more elogio reuocari iussisse
quod inexorabiles quoque principes factitarunt et exitiale hoc
uitium quod in aliis nonnumquam intepescit in illo aetatis
progressu efferuescebat obstinatum eius propositum accendente
adulatorum cohorte  inter quos paulus eminebat notarius ortus
in hispania glaber quidam sub uultu latens odorandi uias
periculorum occultas perquam sagax is in britanniam missus ut
militares quosdam perduceret ausos conspirasse magnentio cum
reniti non possent iussa licentius supergressus fluminis modo
fortunis complurium sese repentinus infudit et ferebatur per
strages multiplices ac ruinas uinculis membra ingenuorum
affligens et quosdam obterens manicis crimina scilicet multa
consarcinando a ueritate longe discreta unde admissum est
facinus impium quod constanti tempus nota inusserat sempiterna
 martinus agens illas prouincias pro praefectis aerumnas
innocentium grauiter gemens saepeque obsecrans ut ab omni culpa
immunibus parceretur cum non impetraret minabatur se
discessurum ut saltem id metuens perquisitor maleuolus tandem
desineret quieti coalitos homines in aperta pericula proiectare
 per hoc minui studium suum existimans paulus ut erat in
complicandis negotiis artifex dirus unde ei catenae indutum est
cognomentum uicarium ipsum eos quibus praeerat adhuc
defensantem ad sortem periculorum communium traxit et instabat
ut eum quoque cum tribunis et aliis pluribus ad comitatum
imperatoris uinctum perduceret quo percitus ille exitio urguente
abrupto ferro eundem adoritur paulum et quia languente dextera
letaliter ferire non potuit iam destrictum mucronem in proprium
latus impegit hocque deformi genere mortis excessit e uita
iustissimus rector ausus miserabiles casus leuare multorum 
quibus ita sceleste patratis paulus cruore perfusus reuersusque
ad principis castra multos coopertos paene catenis adduxit in
squalorem deiectos atque maestitiam quorum aduentu intendebantur
eculei uncosque parabat carnifex et tormenta et ex iis
proscripti sunt plures actique in exsilium alii nonnullos gladii
consumpsere poenales nec enim quisquam facile meminit sub
constantio ubi susurro tenus haec mouebantur quemquam
absolutum

  inter haec orfitus praefecti potestate regebat urbem
aeternam ultra modum delatae dignitatis sese efferens insolenter
uir quidem prudens et forensium negotiorum oppido gnarus sed
splendore liberalium doctrinarum minus quam nobilem decuerat
institutus quo administrante seditiones sunt concitatae graues
ob inopiam uini cuius auidis usibus uulgus intentum ad motus
asperos excitatur et crebros  et quoniam mirari posse quosdam
peregrinos existimo haec lecturos forsitan si contigerit quam
ob rem cum oratio ad ea monstranda deflexerit quae romae
geruntur nihil praeter seditiones narratur et tabernas et
uilitates harum similis alias summatim causas perstringam
nusquam a ueritate sponte propria digressurus  tempore quo
primis auspiciis in mundanum fulgorem surgeret uictura dum erunt
homines roma ut augeretur sublimibus incrementis foedere
pacis aeternae uirtus conuenit atque fortuna plerumque
dissidentes quarum si altera defuisset ad perfectam non uenerat
summitatem  eius populus ab incunabulis primis ad usque
pueritiae tempus extremum quod annis circumcluditur fere
trecentis circummurana pertulit bella deinde aetatem ingressus
adultam post multiplices bellorum aerumnas alpes transcendit et
fretum in iuuenem erectus et uirum ex omni plaga quam orbis
ambit immensus reportauit laureas et triumphos iamque uergens
in senium et nomine solo aliquotiens uincens ad tranquilliora
uitae discessit  ideo urbs uenerabilis post superbas
efferatarum gentium ceruices oppressas latasque leges fundamenta
libertatis et retinacula sempiterna uelut frugi parens et prudens
et diues caesaribus tamquam liberis suis regenda patrimonii iura
permisit  et olim licet otiosae sint tribus pacataeque
centuriae et nulla suffragiorum certamina sed pompiliani
redierit securitas temporis per omnes tamen quot orae sunt
partesque terrarum ut domna suscipitur et regina et ubique
patrum reuerenda cum auctoritate canities populique romani nomen
circumspectum et uerecundum  sed laeditur hic coetuum
magnificus splendor leuitate paucorum incondita ubi nati sunt
non reputantium sed tamquam indulta licentia uitiis ad errores
lapsorum atque lasciuiam ut enim simonides lyricus docet beate
perfecta ratione uicturo ante alia patriam esse conuenit
gloriosam  ex his quidam aeternitati se commendari posse per
statuas aestimantes eas ardenter affectant quasi plus praemii de
figmentis aereis sensu carentibus adepturi quam ex conscientia
honeste recteque factorum easque auro curant imbratteari quod
acilio glabrioni delatum est primo cum consiliis armisque regem
superasset antiochum quam autem sit pulchrum exigua haec
spernentem et minima ad ascensus uerae gloriae tendere longos et
arduos ut memorat uates ascraeus censorius cato monstrauit qui
interrogatus quam ob rem inter multos statuam non haberet
malo inquit ambigere bonos quam ob rem id non meruerim
quam quod est grauius cur impetrauerim mussitare  alii
summum decus in carruchis solito altioribus et ambitioso uestium
cultu ponentes sudant sub ponderibus lacernarum quas in collis
insertas iugulis ipsis annectunt nimia subtegminum tenuitate
perflabiles  expectantes crebris agitationibus maximeque
sinistra ut longiores fimbriae tunicaeque perspicue luceant
uarietate liciorum effigiatae in species animalium multiformes
 alii nullo quaerente uultus seueritate assimulata patrimonia
sua in immensum extollunt cultorum ut putant feracium
multiplicantes annuos fructus quae a primo ad ultimum solem se
abunde iactitant possidere ignorantes profecto maiores suos per
quos ita magnitudo romana porrigitur non diuitiis eluxisse sed
per bella saeuissima nec opibus nec uictu nec indumentorum
uilitate gregariis militibus discrepantes opposita cuncta
superasse uirtute  hac ex causa collaticia stipe ualerius
humatur ille publicola et subsidiis amicorum mariti inops cum
liberis uxor alitur reguli et dotatur ex aerario filia scipionis
cum nobilitas florem adultae uirginis diuturnum absentia
pauperis erubesceret patris  at nunc si ad aliquem bene
nummatum tumentemque ideo honestus aduena salutatum introieris
primitus tamquam exoptatus suscipieris et interrogatus multa
coactusque mentiri miraberis numquam antea uisus summatem uirum
tenuem te sic enixius obseruantem ut paeniteat ob haec bona
tamquam praecipua non uidisse ante decennium romam  hacque
affabilitate confisus cum eadem postridie feceris ut incognitus
haerebis et repentinus hortatore illo hesterno numerando
qui sis uel unde uenias diutius ambigente agnitus uero tandem et
ascitus in amicitiam si te salutandi assiduitati dederis
triennio indiscretus et per totidem dierum defueris tempus
reuerteris ad paria perferenda nec ubi esses interrogatus et
ni inde miser discesseris aetatem omnem frustra in stipi te
conteres summittendo  cum autem commodis interuallata
temporibus conuiuia longa et noxia coeperint apparari uel
distributio sollemnium sportularum anxia deliberatione
tractatur an exceptis his quibus uicissitudo debetur
peregrinum inuitari conueniet et si digesto plene consilio id
placuerit fieri is adhibetur qui pro domibus excubat aurigarum
aut artem tesserariam profitetur aut secretiora quaedam se nosse
confingit  homines enim eruditos et sobrios ut infaustos et
inutiles uitant eo quoque accedente quod et nomenculatores
assueti haec et talia uenditare mercede accepta lucris quosdam et
prandiis inserunt subditicios ignobiles et obscuros 
mensarum enim uoragines et uarias uoluptatum illecebras ne
longius progrediar praetermitto illuc transiturus quod quidam
per ampla spatia urbis subuersasque silices sine periculi metu
properantes equos uelut publicos signatis quod dicitur calcibus
agitant familiarium agmina tamquam praedatorios globos post terga
trahentes ne sannione quidem ut ait comicus domi relicto quos
imitatae matronae complures opertis capitibus et basternis per
latera ciuitatis cuncta discurrunt  utque proeliorum periti
rectores primo cateruas densas opponunt et fortes deinde leues
armaturas post iaculatores ultimasque subsidiales acies si fors
adegerit iuuaturas ita praepositis urbanae familiae suos pense
digerentibus sollicite quos insignes faciunt uirgae dextris
aptatae uelut tessera data castrensi iuxta uehiculi frontem omne
textrinum incedit huic atratum coquinae iungitur ministerium
dein totum promisce seruitium cum otiosis plebeiis de uicinitate
coniunctis postrema multitudo spadonum a senibus in pueros
desinens obluridi distortaque liniamentorum compage deformes ut
quaqua incesserit quisquam cernens mutilorum hominum agmina
detestetur memoriam semiramidis reginae illius ueteris quae
teneros mares castrauit omnium prima uelut uim iniectans naturae
eandemque ab instituto cursu retorquens quae inter ipsa oriundi
crepundia per primigenios seminis fontes tacita quodam modo lege
uias propagandae posteritatis ostendit  quod cum ita sit
paucae domus studiorum seriis cultibus antea celebratae nunc
ludibriis ignauiae torpentis exundant uocabili sonu perflabili
tinnitu fidium resultantes denique pro philosopho cantor et in
locum oratoris doctor artium ludicrarum accitur et bibliothecis
sepulchrorum ritu in perpetuum clausis organa fabricantur
hydraulica et lyrae ad speciem carpentorum ingentes tibiaeque et
histrionici gestus instrumenta non leuia  postremo ad id
indignitatis est uentum ut cum peregrini ob formidatam haud ita
dudum alimentorum inopiam pellerentur ab urbe praecipites
sectatoribus disciplinarum liberalium impendio paucis sine
respiratione ulla extrusis tenerentur mimarum asseculae ueri
quique id simularunt ad tempus et tria milia saltatricum ne
interpellata quidem cum choris totidemque remanerent magistris
 et licet quocumque oculos flexeris feminas affatim multas
spectare cirratas quibus si nupsissent per aetatem ter iam
nixus poterat suppetere liberorum ad usque taedium pedibus
pauimenta tergentes iactari uolucriter gyris dum exprimunt
innumera simulacra quae finxere fabulae theatrales  illud
autem non dubitatur quod cum esset aliquando uirtutum omnium
domicilium roma ingenuos aduenas plerique nobilium ut homerici
bacarum suauitate lotophagi humanitatis multiformibus officiis
retentabant  nunc uero inanes flatus quorundam uile esse
quidquid extra urbis pomerium nascitur aestimant praeter orbos
et caelibes nec credi potest qua obsequiorum diuersitate
coluntur homines sine liberis romae  et quoniam apud eos ut
in capite mundi morborum acerbitates celsius dominantur ad quos
uel sedandos omnis professio medendi torpescit excogitatum est
adminiculum sospitale ne qui amicum perferentem similia uideat
additumque est cautionibus paucis remedium aliud satis ualidum
ut famulos percontatum missos quem ad modum ualeant noti hac
aegritudine colligati non ante recipiant domum quam lauacro
purgauerint corpus ita etiam alienis oculis uisa metuitur labes
 sed tamen haec cum ita tutius obseruentur quidam uigore
artuum imminuto rogati ad nuptias ubi aurum dextris manibus
cauatis offertur impigre uel usque spoletium pergunt haec
nobilium sunt instituta  ex turba uero imae sortis et
paupertinae in tabernis aliqui pernoctant uinariis nonnulli sub
uelabris umbraculorum theatralium latent quae campanam imitatus
lasciuiam catulus in aedilitate sua suspendit omnium primus aut
pugnaciter aleis certant turpi sono fragosis naribus introrsum
reducto spiritu concrepantes aut quod est studiorum omnium
maximum ab ortu lucis ad uesperam sole fatiscunt uel pluuiis per
minutias aurigarum equorumque praecipua uel delicta scrutantes
 et est admodum mirum uidere plebem innumeram mentibus ardore
quodam infuso e dimicationum curulium euentu pendentem haec
similiaque memorabile nihil uel serium agi romae permittunt 
ergo redeundum ad textum

  latius iam disseminata licentia onerosus bonis omnibus
caesar nullum post haec adhibens modum orientis latera cuncta
uexabat nec honoratis parcens nec urbium primatibus nec plebeiis
 denique antiochensis ordinis uertices sub uno elogio iussit
occidi ideo efferatus quod ei celebrari uilitatem intempestiuam
urgenti cum impenderet inopia grauius rationabili responderunt
et perissent ad unum ni comes orientis tunc honoratus fixa
constantia restitisset  erat autem diritatis eius hoc quoque
indicium nec obscurum nec latens quod ludicris cruentis
delectabatur et in circo sex uel septem aliquotiens deditus
certaminibus pugilum uicissim se concidentium perfusorumque
sanguine specie ut lucratus ingentia laetabatur  accenderat
super his incitatum propositum ad nocendum aliqua mulier uilis
quae ad palatium ut poposcerat intromissa insidias ei latenter
obtendi prodiderat a militibus obscurissimis quam constantina
exsultans ut in tuto iam locata mariti salute muneratam
uehiculoque impositam per regiae ianuas emisit in publicum ut
his illecebris alios quoque ad indicanda proliceret paria uel
maiora  post haec gallus hierapolim profecturus ut
expeditioni specie tenus adesset antiochensi plebi suppliciter
obsecranti ut inediae dispelleret metum quae per multas
difficilesque causas affore iam sperabatur non ut mos est
principibus quorum diffusa potestas localibus subinde medetur
aerumnis disponi quidquam statuit uel ex prouinciis alimenta
transferri conterminis sed consularem syriae theophilum prope
astantem ultima metuenti multitudini dedit id assidue replicando
quod inuito rectore nullus egere poterit uictu  auxerunt
haec uulgi sordidioris audaciam et cum ingrauesceret penuria
commeatuum famis et furoris impulsu eubuli cuiusdam inter suos
clari domum ambitiosam ignibus subditis inflammauit rectoremque
ut sibi iudicio imperiali addictum calcibus incessens et pugnis
conculcans seminecem laniatu miserando discerpsit post cuius
lacrimosum interitum in unius exitio quisque imaginem periculi
sui considerans documento recenti similia formidabat  eodem
tempore serenianus ex duce cuius ignauia populatam in phoenice
celsein ante rettulimus pulsatae maiestatis imperii reus iure
postulatus ac lege incertum qua potuit suffragatione absolui
aperte conuictus familiarem suum cum pilleo quo caput operiebat
incantato uetitis artibus ad templum misisse fatidicum
quaeritatum praesagia an ei firmum portenderetur imperium ut
cupiebat et tutum  duplexque isdem diebus acciderat malum
quod et theophilum insontem atrox interceperat casus et
serenianus dignus exsecratione cunctorum innoxius modo non
reclamante publico uigore discessit  haec subinde constantius
audiens et quaedam referente thalassio doctus quem obisse iam
compererat lege communi scribens ad caesarem blandius adiumenta
paulatim illi subtraxit sollicitari se simulans ne  uitiae
militare otium fere tumultuosum in eius perniciem conspiraret
solisque scholis iussit esse contentum palatinis et protectorum
cum scutariis et gentilibus et mandabat domitiano ex comite
largitionum praefecto prouecto ut cum in syriam uenerit
gallum quem crebro acciuerat ad italiam properare blande
hortaretur uerecunde  qui cum uenisset ob haec festinatis
itineribus antiochiam praestrictis palatii ianuis contempto
caesare quem uideri decuerat ad praetorium cum pompa sollemni
perrexit morbosque diu causatus nec regiam introiit nec processit
in publicum sed abditus multa in eius moliebatur exitium addens
quaedam relationibus superuacua quas subinde mittebat ad
principem  rogatus ad ultimum admissusque in consistorium
ambage nulla praegressa inconsiderate et leuiter proficiscere
inquit ut praeceptum est caesar sciens quod si cessaueris
et tuas et palatii tui auferri iubebo prope diem annonas hocque
solo contumaciter dicto subiratus abscessit nec in conspectum
eius postea uenit saepius arcessitus  hinc ille commotus ut
iniusta perferens et indigna praefecti custodiam protectoribus
mandauerat fidis quo comperto montius tunc quaestor acer
quidem sed ad lenitatem propensior consulens in commune
aduocatos palatinarum primos scholarum allocutus est mollius
docens nec decere haec fieri nec prodesse addensque uocis
obiurgatorio sonu quod si id placuerit post statuas constanti
deiectas super adimenda uita praefecto conueniet securius
cogitari  his cognitis gallus ut serpens appetitus telo uel
saxo iamque spes extremas opperiens et succurrens saluti suae
quauis ratione colligi omnes iussit armatos et cum starent
attoniti districta dentium acie stridens adeste inquit
uiri fortes mihi periclitanti uobiscum  montius nos tumore
inusitato quodam et nouo ut rebelles et maiestati recalcitrantes
augustae per haec quae strepit incusat iratus nimirum quod
contumacem praefectum quid rerum ordo postulat ignorare
dissimulantem formidine tenus iusserim custodiri  nihil
morati post haec militares auidi saepe turbarum adorti sunt
montium primum qui deuertebat in proximo leui corpore senem
atque morbosum et hirsutis resticulis cruribus eius innexis
diuaricaturn sine spiramento ullo ad usque praetorium traxere
praefecti  et eodem impetu domitianum praecipitem per scalas
itidem funibus constrinxerunt eosque coniunctos per ampla spatia
ciuitatis acri raptauere discursu iamque artuum et membrorum
diuulsa compage superscandentes corpora mortuorum ad ultimam
truncata deformitatem uelut exsaturati mox abiecerunt in flumen
 incenderat autem audaces usque ad insaniam homines ad haec
quae nefariis egere conatibus luscus quidam curator urbis subito
uisus eosque ut heiulans baiulorum praecentor ad expediendum
quod orsi sunt incitans uocibus crebris qui haud longe postea
ideo uiuus exustus est  et quia montius inter dilancinantium
manus spiritum efflaturus epigonum et eusebium nec professionem
nec dignitatem ostendens aliquotiens increpabat aequisoni his
magna quaerebatur industria et ne quid intepesceret epigonus e
cilicia philosophus ducitur et eusebius ab emesa pittacas
cognomento concitatus orator cum quaestor non hos sed tribunos
fabricarum insimulasset promittentes armorum si nouae res
agitari coepissent  isdem diebus apollinaris domitiani gener
paulo ante agens palatii caesaris curam ad mesopotamiam missus a
socero per militares numeros immodice scrutabatur an quaedam
altiora meditantis iam galli secreta susceperint scripta qui
compertis antiochiae gestis per minorem armeniam lapsus
constantinopolim petit exindeque per protectores retractus
artissime tenebatur  quae dum ita struuntur indicatum est
apud tyrum indumentum regale textum occulte incertum quo locante
uel cuius usibus apparatum ideoque rector prouinciae tunc pater
apollinaris eiusdem nominis ut conscius ductus est aliique
congregati sunt ex diuersis ciuitatibus multi qui atrocium
criminum ponderibus urgebantur  iamque lituis cladum
concrepantibus internarum non celate ut antea turbidum saeuiebat
ingenium a ueri consideratione detortum et nullo impositorum uel
compositorum fidem sollemniter inquirente nec discernente a
societate noxiorum insontes uelut exturbatum e iudiciis fas omne
discessit et causarum legitima silente defensione carnifex
rapinarum sequester et obductio capitum et bonorum ubique
multatio uersabatur per orientales prouincias quas recensere
puto nunc opportunum absque mesopotamia iam digesta cum bella
parthica narrarentur et aegypto quam necessario aliud reiecimus
ad tempus

  superatis tauri montis uerticibus qui ad solis ortum
sublimius attolluntur cilicia spatiis porrigitur late distentis
diues bonis omnibus terra eiusque lateri dextro annexa isauria
pari sorte uberi palmite uiret et frugibus multis quam mediam
nauigabile flumen calycadnus interscindit  et hanc quidem
praeter oppida multa duae ciuitates exornant seleucia opus
seleuci regis et claudiopolis quam deduxit coloniam claudius
caesar isaura enim antehac nimium potens olim subuersa ut
rebellatrix interniciua aegre uestigia claritudinis pristinae
monstrat admodum pauca  ciliciam uero quae cydno amni
exsultat tarsus nobilitat urbs perspicabilis  hanc condidisse
perseus memoratur iouis filius et danaes uel certe ex aethiopia
profectus sandan quidam nomine uir opulentus et nobilis  et
anazarbus auctoris uocabulum referens et mobsuestia uatis illius
domicilium mobsi quem a commilitio argonautarum cum aureo
uellere direpto redirent errore abstractum delatumque ad africae
litus mors repentina consumpsit et ex eo caespite punico tecti
manes eius heroici dolorum uarietati medentur plerumque
sospitales  hae duae prouinciae bello quondam piratico
cateruis mixtae praedonum a seruilio pro consule missae sub iugum
factae sunt uectigales et hae quidem regiones uelut in
prominenti terrarum lingua positae ob orbe eoo monte amano
disparantur  orientis uero limes in longum protentus et
rectum ab euphratis fluminis ripis ad usque supercilia porrigitur
nili laeua saracenis conterminans gentibus dextra pelagi
fragoribus patens quam plagam nicator seleucus occupatam auxit
magnum in modum cum post alexandri macedonis obitum successorio
iure teneret regna persidis efficaciae impetrabilis rex ut
indicat cognomentum  abusus enim multitudine hominum quam
tranquillis in rebus diutius rexit ex agrestibus habitaculis
urbes construxit multis opibus firmas et uiribus quarum ad
praesens pleraeque licet graecis nominibus appellentur quae
isdem ad arbitrium imposita sunt conditoris primigenia tamen
nomina non amittunt quae eis assyria lingua institutores ueteres
indiderunt  et prima post osdroenam quam ut dictum est ab
hac descriptione discreuimus commagena nunc euphratensis
clementer assurgit hierapoli uetere nino et samosata
ciuitatibus amplis illustris  dein syria per speciosam
interpatet diffusa planitiem hanc nobilitat antiochia mundo
cognita ciuitas cui non certauerit alia aduecticiis ita affluere
copiis et internis et laodicea et apamea itidemque seleucia
iam inde a primis auspiciis florentissimae  post hanc
acclinis libano monti phoenice regio plena gratiarum et
uenustatis urbibus decorata magnis et pulchris in quibus
amoenitate celebritateque nominum tyros excellit sidon et
berytus isdemque pares emesa et damascus saeculis condita
priscis  has autem prouincias quas orontes ambiens amnis
imosque pedes cassii montis illius celsi praetermeans funditur in
parthenium mare gnaeus pompeius superato tigrane regnis
armeniorum abstractas dicioni romanae coniunxit  ultima
syriarum est palaestina per interualla magna protenta cultis
abundans terris et nitidis et ciuitates habens quasdam egregias
nullam nulli cedentem sed sibi uicissim uelut ad perpendiculum
aemulas caesaream quam ad honorem octauiani principis
exaedificauit herodes et eleutheropolim et neapolim itidemque
ascalonem gazam aeuo superiore exstructas  in his tractibus
nauigerum nusquam uisitur flumen et in locis plurimis aquae
suapte natura calentes emergunt ad usus aptae multiplicium
medelarum uerum has quoque regiones pari sorte pompeius iudaeis
domitis et hierosolymis captis in prouinciae speciem delata iuris
dictione formauit  huic arabia est conserta ex alio latere
nabataeis contigua opima uarietate commerciorum castrisque
oppleta ualidis et castellis quae ad repellendos gentium
uicinarum excursus sollicitudo peruigil ueterum per opportunos
saltus erexit et cautos haec quoque ciuitates habet inter oppida
quaedam ingentes bostram et gerasam atque philadelphiam
murorum firmitate cautissimas hanc prouinciae imposito nomine
rectoreque attributo obtemperare legibus nostris traianus
compulit imperator incolarum tumore saepe contunso cum glorioso
marte mediam urgeret et parthos  cyprum itidem insulam
procul a continenti discretam et portuosam inter municipia crebra
urbes duo faciunt claram salamis et paphus altera iouis
delubris altera ueneris templo insignis tanta autem tamque
multiplici fertilitate abundat rerum omnium eadem cyprus ut
nullius externi indigens adminiculi indigenis uiribus a
fundamento ipso carinae ad supremos usque carbasos aedificet
onerariam nauem omnibusque armamentis instructam mari committat
 nec piget dicere auide magis hanc insulam populum romanum
inuasisse quam iuste ptolomaeo enim rege foederato nobis et
socio ob aerarii nostri angustias iusso sine ulla culpa proscribi
ideoque hausto ueneno uoluntaria morte deleto et tributaria
facta est et uelut hostiles eius exuuiae classi impositae in
urbem aduectae sunt per catonem nunc repetetur ordo gestorum

  inter has ruinarum uarietates a nisibi quam tuebatur
accitus ursicinus cui nos obsecuturos iunxerat imperiale
praeceptum dispicere litis exitialis crimina cogebatur abnuens
et reclamans adulatorum oblatrantibus turmis bellicosus sane
milesque semper et militum ductor sed forensibus iurgiis longe
discretus qui metu sui discriminis anxius cum accusatores
quaesitoresque subditiuos sibi consociatos ex isdem foueis
cerneret emergentes quae clam palamue agitabantur occultis
constantium litteris edocebat implorans subsidia quorum metu
tumor notissimus caesaris exhalaret  sed cautela nimia in
peiores haeserat plagas ut narrabimus postea aemulis
consarcinantibus insidias graues apud constantium cetera medium
principem sed si quid auribus eius huiusmodi quiuis infudisset
ignotus acerbum et implacabilem et in hoc causarum titulo
dissimilem sui  proinde die funestis interrogationibus
praestituto imaginarius iudex equitum resedit magister adhibitis
aliis iam quae essent agenda praedoctis et assistebant hinc
inde notarii quid quaesitum esset quidue responsum cursim ad
caesarem perferentes cuius imperio truci stimulis reginae
exsertantis ora subinde per aulaeum nec diluere obiecta permissi
nec defensi periere complures  primi igitur omnium statuuntur
epigonus et eusebius ob nominum gentilitatem oppressi
praediximus enim montium sub ipso uiuendi termino his uocabulis
appellatos fabricarum culpasse tribunos ut adminicula futurae
molitioni pollicitos  et epigonus quidem amictu tenus
philosophus ut apparuit prece frustra temptata sulcatis
lateribus mortisque metu admoto turpi confessione cogitatorum
socium quae nulla erant fuisse firmauit cum nec uidisset
quidquam nec audisset penitus expers forensium rerum eusebius
uero obiecta fidentius negans suspensus in eodem gradu
constantiae stetit latrocinium illud esse non iudicium clamans
 cumque pertinacius ut legum gnarus accusatorem flagitaret
atque sollemnia doctus id caesar libertatemque superbiam ratus
tamquam obtrectatorem audacem excarnificari praecepit qui ita
euisceratus ut cruciatibus membra deessent implorans caelo
iustitiam toruum renidens fundato pectore mansit immobilis nec se
incusare nec quemquam alium passus et tandem nec confessus nec
confutatus cum abiecto consorte poenali est morte multatus et
ducebatur intrepidus temporum iniquitati insultans imitatus
zenonem illum ueterem stoicum qui ut mentiretur quaedam
laceratus diutius auulsam sedibus linguam suam cum cruento
sputamine in oculos interrogantis cyprii regis impegit  post
haec indumentum regale quaerebatur et ministris fucandae purpurae
tortis confessisque pectoralem tuniculam sine manicis textam
maras nomine quidam inductus est ut appellant christiani
diaconus cuius prolatae litterae scriptae graeco sermone ad
tyrii textrini praepositum celerari speciem perurgebant quam
autem non indicabant denique etiam idem ad usque discrimen uitae
uexatus nihil fateri compulsus est  quaestione igitur per
multiplices dilatata fortunas cum ambigerentur quaedam nonnulla
leuius actitata constaret post multorum clades apollinares
ambo pater et filius in exsilium acti cum ad locum crateras
nomine peruenissent uillam scilicet suam quae ab antiochia
uicensimo et quarto disiungitur lapide ut mandatum est fractis
cruribus occiduntur  post quorum necem nihilo lenius
ferociens gallus ut leo cadaueribus pastus multa huiusmodi
scrutabatur quae singula narrare non refert ne professionis
modum quod sane uitandum est excedamus

  haec dum oriens diu perferret caeli reserato tepore
constantius consulatu suo septies et caesaris iterum egressus
arelate ualentiam petit in gundomadum et uadomarium fratres
alamannorum reges arma moturus quorum crebris excursibus
uastabantur confines limitibus terrae gallorum  dumque ibi
diu moratur commeatus opperiens quorum translationem ex
aquitania uerni imbres solito crebriores prohibebant auctique
torrentes herculanus aduenit protector domesticus hermogenis ex
magistro equitum filius apud constantinopolim ut supra
rettulimus popularium quondam turbela discerpti quo uerissime
referente quae gallus egerat coniuxque super praeteritis
maerens et futurorum timore suspensus angorem animi quamdiu
potuit amendabat  miles tamen interea omnis apud cabyllona
collectus morarum impatiens saeuiebat hoc irritatior quod nec
subsidia uiuendi suppeterent alimentis nondum ex usu translatis
 unde rufinus ea tempestate praefectus praetorio ad discrimen
trusus est ultimum ire enim ipse compellebatur ad militem quem
exagitabat inopia simul et feritas et alioqui coalito more in
ordinarias dignitates asperum semper et saeuum ut satisfaceret
atque monstraret quam ob causam annonae conuectio sit impedita
 quod opera consulta cogitabatur astute ut hoc insidiarum
genere galli periret auunculus ne eum ut praepotens acueret in
fiduciam exitiosa coeptantem uerum nauata est opera diligens
hocque dilato eusebius praepositus cubiculi missus est cabyllona
aurum secum perferens quo per turbulentos seditionum concitores
occultius distributo et tumor consenuit militum et salus est in
tuto locata praefecti deinde cibo abunde perlato castra die
praedicto sunt mota  emensis itaque difficultatibus multis et
niue obrutis callibus plurimis ubi prope rauracum uentum est ad
supercilia fluminis rheni resistente multitudine alamanna pontem
suspendere nauium compage romani ui nimia uetabantur ritu
grandinis undique conuolantibus telis et cum id impossibile
uideretur imperator cogitationibus magnis attonitus quid
capesseret ambigebat  ecce autem ex improuiso index quidam
regionum gnarus aduenit et mercede accepta uadosum locum nocte
monstrauit unde superari potuit flumen et potuisset aliorsum
intentis hostibus exercitus inde transgressus nullo id opinante
cuncta uastare ni pauci ex eadem gente quibus erat honoratioris
militis cura commissa populares suos haec per nuntios
docuissent occultos ut quidam existimabant  infamabat autem
haec suspicio latinum domesticorum comitem et agilonem tribunum
stabuli atque scudilonem scutariorum rectorem qui tunc ut
dextris suis gestantes rem publicam colebantur  at barbari
suscepto pro instantium rerum ratione consilio dirimentibus forte
auspicibus uel congredi prohibente auctoritate sacrorum mollito
rigore quo fidentius resistebant optimates misere delictorum
ueniam petituros et pacem  tentis igitur regis utriusque
legatis et negotio tectius diu pensato cum pacem oportere tribui
quae iustis condicionibus petebatur eamque ex re tum fore
sententiarum uia concinens approbasset aduocato in contionem
exercitu imperator pro tempore pauca dicturus tribunali assistens
circumdatus potestatum coetu celsarum ad hunc disseruit modum
 nemo quaeso miretur si post exsudatos labores itinerum
longos congestosque affatim commeatus fiducia uestri ductante
barbaricos pagos aduentans uelut mutato repente consilio ad
placidiora deuerti  pro suo enim loco et animo quisque
uestrum reputans id inueniet uerum quod miles ubique licet
membris uigentibus firmior se solum uitamque propriam
circumspicit et defendit imperator uero  officiorum dum aequis
omnibus alienae custos salutis nihil non ad sui spectare tutelam
ratio  et remedia cuncta quae status negotiorum admittit
arripere debet alacriter secunda numinis uoluntate delata 
ut in breue igitur conferam et ostendam qua ex causa omnes uos
simul adesse uolui commilitones mei fidissimi accipite aequis
auribus quae succinctius explicabo ueritatis enim absoluta
semper ratio est simplex  arduos uestrae gloriae gradus
quos fama per plagarum quoque accolas extimarum diffundit
excellenter accrescens alamannorum reges et populi formidantes
per oratores quos uidetis summissis ceruicibus concessionem
praeteritorum poscunt et pacem quam ut cunctator et cautus
utiliumque monitor si uestra uoluntas adest tribui debere
censeo multa contemplans primo ut martis ambigua declinentur
dein ut auxiliatores pro aduersariis asciscamus quod
pollicentur tum autem ut incruenti mitigemus ferociae flatus
perniciosos saepe prouinciis postremo id reputantes quod non
ille hostis uincitur solus qui cadit in acie pondere armorum
oppressus et uirium sed multo tutius etiam tuba tacente sub
iugum mittitur uoluntarius qui sentit expertus nec fortitudinem
in rebelles nec lenitatem in supplices animos abesse  
in summa tamquam arbitros uos quid suadetis opperior ut
princeps tranquillus temperanter adhibere modum allapsa
felicitate decernens non enim inertiae sed modestiae
humanitatique mihi credite hoc quod recte consultum est
assignabitur  mox dicta finierat multitudo omnis ad quae
imperator uoluit promptior laudato consilio consensit in pacem ea
ratione maxime percita quod norat expeditionibus crebris
fortunam eius in malis tantum ciuilibus uigilasse cum autem
bella mouerentur externa accidisse plerumque luctuosa icto post
haec foedere gentium ritu perfectaque sollemnitate imperator
mediolanum ad hiberna discessit

  ubi curarum abiectis ponderibus aliis tamquam nodum et
odium difficillimum caesarem conuellere nisu ualido cogitabat
eique deliberanti cum proximis clandestinis colloquiis et
nocturnis qua ui quibusue commentis id fieret antequam
effundendis rebus pertinacius incumberet confidentia acciri
mollioribus scriptis per simulationem tractatus publici nimis
urgentis eundem placuerat gallum ut auxilio destitutus sine ullo
interiret obstaculo  huic sententiae uersabilium adulatorum
refragantibus globis inter quos erat arbitio ad insidiandum acer
et flagrans et eusebius tunc praepositus cubiculi effusior ad
nocendum id occurrebat caesare discedente ursicinum in oriente
perniciose relinquendum si nullus esset qui prohibet altiora
meditaturum  isdemque residui regii accessere spadones
quorum ea tempestate plus habendi cupiditas ultra mortalem modum
adolescebat inter ministeria uitae secretioris per arcanos
susurros nutrimenta fictis criminibus subserentes qui ponderibus
inuidiae grauioris uirum fortissimum opprimebant subolescere
imperio adultos eius filios mussitantes decore corporum
fauorabiles et aetate per multiplicem armaturae scientiam
agilitatemque membrorum inter cotidiana proludia exercitus
consulto consilio cognitos gallum suopte ingenio trucem per
suppositos quosdam ad saeua facinora ideo animatum ut eo digna
omnium ordinum detestatione exoso ad magistri equitum liberos
principatus insignia transferantur  cum haec taliaque
sollicitas eius aures euerberarent expositas semper eiusmodi
rumoribus et patentes uario animi motu miscente consilia tandem
id ut optimum factu elegit et ursicinum primum ad se uenire
summo cum honore mandauit ea specie ut pro rerum tunc urgentium
captu disponeretur concordi consilio quibus uirium incrementis
parthicarum gentium arma minantium impetus frangerentur  et
ne quid suspicaretur aduersi uenturus uicarius eius dum redit
prosper missus est comes acceptisque litteris et copia rei
uehiculariae data mediolanum itineribus properauimus magnis 
restabat ut caesar post haec properaret accitus et abstergendae
causa suspicionis sororem suam eius uxorem constantius ad se
tandem desideratam uenire multis fictisque blanditiis hortabatur
quae licet ambigeret metuens saepe cruentum spe tamen quod eum
lenire poterit ut germanum profecta cum bithyniam introisset
in statione quae caenos gallicanos appellatur absumpta est ui
febrium repentina cuius post obitum maritus contemplans
cecidisse fiduciam qua se fultum existimabat anxia cogitatione
quid moliretur haerebat  inter res enim impeditas et
turbidas ad hoc unum mentem sollicitam dirigebat quod
constantius cuncta ad suam sententiam conferens nec
satisfactionem suscipiet aliquam nec erratis ignoscet sed ut
erat in propinquitatis perniciem inclinatior laqueos ei latenter
obtendens si cepisset incautum morte multaret  eo
necessitatis adductus ultimaque ni uigilasset opperiens
principem locum si copia patuisset clam affectabat sed
perfidiam proximorum ratione bifaria uerebatur qui eum ut
truculentum horrebant et leuem quique altiorem constantii
fortunam in discordiis ciuilibus formidabant  inter has
curarum moles immensas imperatoris scripta suscipiebat assidua
monentis orantisque ut ad se ueniret et mente monstrantis
obliqua rem publicam nec posse diuidi nec debere sed pro uiribus
quemque ei ferre suppetias fluctuanti nimirum galliarum indicans
uastitatem  quibus subserebat non adeo uetus exemplum quod
diocletiano et eius collegae ut apparitores caesares non
resides sed ultro citroque discurrentes obtemperabant et in
syria augusti uehiculum irascentis per spatium mille passuum fere
pedes antegressus est galerius purpuratus  aduenit post
multos scudilo scutariorum tribunus uelamento subagrestis
ingenii persuasionis opifex callidus qui eum adulabili sermone
periuriis admixto solus omnium proficisci pellexit uultu
assimulato saepius replicandoquod flagrantibus uotis eum uidere
frater cuperet patruelis quid per imprudentiam gestum est
remissurus ut mitis et clemens participemque eum suae maiestatis
asciscet futurum laborum quoque socium quos arctoae prouinciae
diu fessae poscebant  utque solent manum iniectantibus fatis
hebetari sensus hominum et obtundi his illecebris ad meliorum
exspectationem erectus egressusque antiochia numine laeuo
ductante prorsus ire tendebat de fumo ut prouerbium loquitur
uetus ad flammam et ingressus constantinopolim tamquam in rebus
prosperis et securis editis equestribus ludis capiti thoracis
aurigae coronam imposuit ut uictoris  quo cognito
constantius ultra mortalem modum exarsit ac ne quo casu idem
gallus de futuris incertus agitare quaedam conducentia saluti
suae per itinera conaretur remoti sunt omnes de industria
milites agentes in ciuitatibus peruiis  eoque tempore taurus
quaestor ad armeniam missus confidenter nec appellato eo nec
uiso transiuit uenere tamen aliqui iussu imperatoris
administrationum specie diuersarum eundem ne commouere se posset
neue temptaret aliquid occulte custodituri inter quos leontius
erat postea urbi praefectus ut quaestor et lucillianus quasi
domesticorum comes et scutariorum tribunus nomine bainobaudes
 emensis itaque longis interuallis et planis cum
hadrianopolim introisset urbem haemimontanam uscudamam antehac
appellatam fessasque labore diebus duodecim recreans uires
comperit thebaeas legiones in uicinis oppidis hiemantes consortes
suos misisse quosdam eum ut remaneret promissis fidis
hortaturos et firmis sui fiducia abunde per stationes  locat
confines sed obseruante cura peruigili proximorum nullam uidendi
uel audiendi quae ferebant furari potuit facultatem  inde
aliis super alias urgentibus litteris exire et decem uehiculis
publicis ut praeceptum est usus relicto palatio omni praeter
paucos tori ministros et mensae quos auexerat secum squalore
concretus celerare gradum compellebatur adigentibus multis
temeritati suae subinde flebiliter imprecatus quae eum iam
despectum et uilem arbitrio subdiderat infimorum  inter haec
tamen per indutias naturae conquiescentis sauciabantur eius
sensus circumstridentium terrore laruarum interfectorumque
cateruae domitiano et montio praeuiis correptum eum ut
existimabat in somniis uncis furialibus obiectabant 
solutus enim corporeis nexibus animus semper uigens motibus
indefessis ex cogitationibus subiectis et curis quae mortalium
sollicitant mentes colligit uisa nocturna quas phantasias nos
appellamus  pandente itaque uiam fatorum sorte tristissima
qua praestitutum erat eum uita et imperio spoliari itineribus
rectis per mutationem iumentorum emensis uenit poetouionem
oppidum noricorum ubi reseratae sunt insidiarum latebrae omnes
et barbatio repente apparuit comes qui sub eo domesticis
praefuit cum apodemio agente in rebus milites ducens quos
beneficiis suis oppigneratos elegerat imperator certus nec
praemiis nec miseratione ulla posse deflecti  iamque non
umbratis fallaciis res agebatur sed qua palatium est extra
muros armatis omne circumdedit ingressusque obscuro iam die
ablatis regiis indumentis caesarem tunica texit et paludamento
communi eum post haec nihil passurum uelut mandatu principis
iurandi crebritate confirmans et statim inquit exsurge et
inopinum carpento priuato impositum ad histriam duxit prope
oppidum polam ubi quondam peremptum constantini filium accepimus
crispum  et cum ibi seruaretur artissime terrore
propinquantis exitii iam praesepultus accurrit eusebius cubiculi
tunc praepositus pentadiusque notarius et mallobaudes
armaturarum tribunus iussu imperatoris compulsuri eum singillatim
docere quam ob causam quemque apud antiochiam necatorum
iusserat trucidari  ad quae adrasteo pallore perfusus
hactenus ualuit loqui quod plerosque incitante coniuge
iugulauerit constantina ignorans profecto alexandrum magnum
urgenti matri ut occideret quendam insontem et dictitanti spe
impetrandi postea quae uellet eum se per nouem menses utero
portasse praegnantem ita respondisse prudenter aliam parens
optima posce mercedem hominis enim salus beneficio nullo
pensatur  quo comperto irreuocabili ira princeps percitus
et dolore fiduciam omnem fundandae securitatis in eodem posuit
abolendo et misso sereniano quem in crimen maiestatis uocatum
praestigiis quibusdam absolutum esse supra monstrauimus pentadio
quin etiam notario et apodemio agente in rebus eum capitali
supplicio destinauit et ita colligatis manibus in modum noxii
cuiusdam latronis ceruice abscisa ereptaque uultus et capitis
dignitate cadauer est relictum informe paulo ante urbibus et
prouinciis formidatum  sed uigilauit utrubique superni
numinis aequitas nam et gallum actus oppressere crudeles et non
diu postea ambo cruciabili morte absumpti sunt qui eum licet
nocentem blandius palpantes periuriis ad usque plagas perduxere
letales quorum scudilo destillatione iecoris pulmones uomitans
interiit barbatio qui in eum iam diu falsa composuerat crimina
cum ex magisterio peditum altius niti quorundam susurris
incusaretur damnatus exstincti per fallacias caesaris manibus
anima illacrimoso obitu parentauit  haec et huiusmodi
quaedam innumerabilia ultrix facinorum impiorum bonorumque
praemiatrix aliquotiens operatur adrastia  atque utinam semper
 quam uocabulo duplici etiam nemesim appellamus ius quoddam
sublime numinis efficacis humanarum mentium opinione lunari
circulo superpositum uel ut definiunt alii substantialis tutela
generali potentia partilibus praesidens fatis quam theologi
ueteres fingentes iustitiae filiam ex abdita quadam aeternitate
tradunt omnia despectare terrena  haec ut regina causarum et
arbitra rerum ac disceptatrix urnam sortium temperat accidentium
uices alternans uoluntatumque nostrarum exorsa interdum alio
quam quo contendebant exitu terminans multiplices actus
permutando conuoluit eademque necessitatis insolubili retinaculo
mortalitatis uinciens fastus tumentis incassum et incrementorum
detrimentorumque momenta uersans ut nouit nunc erectas
tumentium ceruices opprimit et eneruat nunc bonos ab imo
suscitans ad bene uiuendum extollit pinnas autem ideo illi
fabulosa uetustas aptauit ut adesse uelocitate uolucri cunctis
existimetur et praetendere gubernaculum dedit eique subdidit
rotam ut uniuersitatem regere per elementa discurrens omnia non
ignoretur  hoc immaturo interitu ipse quoque sui pertaesus
excessit e uita aetatis nono anno atque uicensimo cum
quadriennio imperasset natus apud tuscos in massa ueternensi
patre constantio constantini fratre imperatoris matreque galla
sorore rufini et cerealis quos trabeae consulares nobilitarunt
et praefecturae  erat autem forma conspicuus bona decente
filo corporis membrorumque recta compage flauo capillo et molli
barba licet recens emergente lanugine tenera ita tamen ut
maturius auctoritas emineret tantum a temperatis moribus iuliani
differens fratris quantum inter uespasiani filios fuit
domitianum et titum  assumptus autem in amplissimum fortunae
fastigium uersabiles eius motus expertus est qui ludunt
mortalitatem nunc euehentes quosdam in sidera nunc ad cocyti
profunda mergentes cuius rei cum innumera sint exempla pauca
tactu summo transcurram  haec fortuna mutabilis et
inconstans fecit agathoclem siculum ex figulo regem et dionysium
gentium quondam terrorem corinthi litterario ludo praefecit 
haec adramytenum andriscum in fullonio natum ad pseudophilippi
nomen euexit et persei legitimum filium artem ferrariam ob
quaerendum docuit uictum  eadem mancinum post imperium
dedidit numantinis samnitum atrocitati ueturium et claudium
corsis substrauitque feritati carthaginis regulum istius
iniquitate pompeius post quaesitum magni ex rerum gestarum
amplitudine cognomentum ad spadonum libidinem in aegypto
trucidatur  et eunus quidam ergastularius seruus ductauit in
sicilia fugitiuos quam multi splendido loco nati eadem rerum
domina coniuente uiriathi genua sunt amplexi et spartaci quot
capita quae horruere gentes funesti carnifices absciderunt
alter in uincula ducitur alter insperatae praeficitur potestati
alius a summo culmine dignitatis excutitur  quae omnia si
scire quisquam uelit quam uaria sint et assidua harenarum
numerum idem iam desipiens et montium pondera scrutari putabit

 marcellini historiae liber xu  

  utcumque potui ueritatem scrutari ea quae uidere licuit
per aetatem uel perplexe interrogando uersatos in medio scire
narrauimus ordine casuum exposito diuersorum residua quae
secuturus aperiet textus pro uirium captu limatius absoluemus
nihil obtrectatores longi ut putant operis formidantes tunc
enim laudanda est breuitas cum moras rumpens intempestiuas nihil
subtrahit cognitioni gestorum  nondum apud noricum exuto
penitus gallo apodemius quoad uixerat igneus turbarum incentor
raptos eius calceos uehens equorum permutatione ueloci ut
nimietate cogendi quosdam exstingueret praecursorius index
mediolanum aduenit ingressusque regiam ante pedes proiecit
constantii uelut spolia regis occisi parthorum et perlato nuntio
repentino docente rem insperatam et arduam ad sententiam tota
facilitate completam hi qui summam aulam tenebant omni placendi
studio in adulationem ex more collato uirtutem felicitatemque
imperatoris extollebant in caelum cuius nutu in modum
gregariorum militum licet diuersis temporibus duo exauctorati
sunt principes ueteranio nimirum et gallus  quo ille studio
blanditiarum exquisito sublatus immunemque se deinde fore ab omni
mortalitatis incommodo fidenter existimans confestim a iustitia
declinauit ita intemperanter ut aeternitatem meam aliquotiens
subsereret ipse dictando scribendoque propria manu orbis totius
se dominum appellaret quod dicentibus aliis indignanter admodum
ferre deberet is qui ad aemulationem ciuilium principum formare
uitam moresque suos ut praedicabat diligentia laborabat enixa
 namque etiam si mundorum infinitates democriti regeret quos
anaxarcho incitante magnus somniabat alexander id reputasset
legens uel audiens quod ut docent mathematici concinentes
ambitus terrae totius quae nobis uidetur immensa ad
magnitudinem uniuersitatis instar breuis obtinet puncti

  iamque post miserandam deleti caesaris cladem sonante
periculorum iudicialium tuba in crimen laesae maiestatis
arcessebatur ursicinus adolescente magis magisque contra eius
salutem liuore omnibus bonis infesto  hac enim superabatur
difficultate quod ad suscipiendas defensiones aequas et
probabiles imperatoris aures occlusae patebant susurris
insidiantium clandestinis qui constantii nomine per orientis
tractus omnes abolito ante dictum ducem domi forisque desiderari
ut formidolosum persicae genti fingebant  sed contra
accidentia uir magnanimus stabat immobilis ne se proiceret
abiectus cauens parum tuto loco innocentiam stare medullitus
gemens hocque uno tristior quod amici ante haec frequentes ad
potiores desciuerant ut ad successores officiorum more poscente
solent transire lictores  impugnabat autem eum per fictae
benignitatis illecebras collegam et uirum fortem propalam saepe
appellans arbitio ad innectendas letales insidias uitae simplici
perquam callens et ea tempestate nimium potens ut enim
subterraneus serpens foramen subsidens occultum assultu subito
singulos transitores obseruans incessit ita ille odio alienae
sortis etiam post  militiae munus nec laesus aliquando nec
lacessitus inexplebili quodam laedendi proposito conscientiam
polluebat   igitur paucis arcanorum praesentibus consciis
latenter cum imperatore sententia  id sederat ut nocte
uentura procul a conspectu militarium raptus ursicinus indemnatus
occideretur ut quondam domitius corbulo dicitur caesus in
colluuione illa neroniani saeculi prouinciarum fidus defensor et
cautus  quibus ita compositis cum ad hoc destinati praedictum
tempus opperirentur consilio in lenitudinem flexo facinus
impium ad deliberationem secundam differri praeceptum est 
indeque ad iulianum recens perductum calumniarum uertitur
machina memorabilem postea principem gemino crimine ut
iniquitas aestimabat implicitum quod a macelli fundo in
cappadocia posito ad asiam demigrarat liberalium desiderio
doctrinarum per constantinopolim transeuntem uiderat fratrem
 qui cum obiecta dilueret ostenderetque neutrum sine iussu
fecisse nefando assentatorum coetu perisset urgente ni
aspiratione superni numinis eusebia suffragante regina ductus ad
comum oppidum mediolano uicinum ibique paulisper moratus
procudendi ingenii causa ut cupidine flagrauit ad graeciam ire
permissus est  nec defuere deinceps ex his emergentia
casibus quae diceres secundis auibus contigisse dum punirentur
ex iure uel tamquam irrita diffluebant et uana sed accidebat
nonnumquam ut opulenti pulsantes praesidia potiorum isdemque
tamquam ederae celsis arboribus adhaerentes absolutionem pretiis
mercarentur immensis tenues uero quibus exiguae uires erant ad
redimendam salutem aut nullae damnabantur abrupte ideoque et
ueritas mendaciis uelabatur et ualuere pro ueris aliquotiens
falsa  perductus est isdem diebus et gorgonius cui erat
thalami caesariani cura commissa cumque eum ausorum fuisse
participem concitoremque interdum ex confesso pateret
conspiratione spadonum iustitia concinnatis mendaciis obumbrata
periculo euolutus abscessit

  haec dum mediolani aguntur militarium cateruae ab oriente
perductae sunt aquileiam cum aulicis pluribus membris inter
catenas fluentibus spiritum trahentes exiguum uiuendique moras
per aerumnas detestati multiplices arcessebantur enim ministri
fuisse galli ferocientis perque eos domitianus discerptus
credebatur et montius et alii post eos acti in exitium praeceps
 ad quos audiendos arbitio missus est et eusebius cubiculi
tunc praepositus ambo inconsideratae iactantiae iniusti pariter
et cruenti qui nullo perspicaciter inquisito sine innocentium
sontiumque differentia alios uerberibus uel tormentis afflictos
exsulari poena damnarunt quosdam ad infimam trusere militiam
residuos capitalibus addixere suppliciis impletisque funerum
bustis reuersi uelut ouantes gesta rettulerunt ad principem erga
haec et similia palam obstinatum et grauem  uehementius hinc
et deinde constantius quasi praescriptum fatorum ordinem
conuulsurus recluso pectore patebat insidiantibus multis unde
rumorum aucupes subito exstitere complures honorum uertices ipsos
ferinis morsibus appetentes posteaque pauperes et diuites
indiscrete non ut cibyratae illi uerrini tribunal unius legati
lambentes sed rei publicae membra totius per incidentia mala
uexantes  inter quos facile paulus et mercurius eminebant
hic origine persa ille natus in dacia notarius ille hic ex
ministro triclinii rationalis et paulo quidem ut relatum est
supra catenae indutum est cognomentum eo quod in complicandis
calumniarum nexibus erat indissolubilis mira inuentorum sese
uarietate dispendens ut in colluctationibus callere nimis quidam
solent artifices palaestritae  mercurius uero somniorum
appellatus comes quod ut clam mordax canis interna saeuitia
summissius agitans caudam epulis coetibusque se crebrius
inserens si per quietem quisquam ubi fusius natura uagatur
uidisse aliquid amico narrasset id uenenatis artibus coloratum
in peius patulis imperatoris auribus infundebat et ob hoc homo
tamquam inexplicabili obnoxius culpae graui mole criminis
pulsabatur  haec augente uulgatius fama tantum aberat ut
proderet quisquam uisa nocturna cum aegre homines dormisse sese
praesentibus faterentur externis maerebantque docti quidam quod
apud atlanteos nati non essent ubi memorantur somnia non
uideri quod unde eueniat rerum scientissimis relinquamus 
inter has quaestionum suppliciorumque species diras in illyrico
exoritur alia clades ad multorum pericula ex uerborum inanitate
progressa in conuiuio africani pannoniae secundae rectoris apud
sirmium poculis amplioribus madefacti quidam arbitrum adesse
nullum existimantes licenter imperium praesens ut molestissimum
incusabant quibus alii optatam permutationem temporum aduentare
ueluti e praesagiis adfirmabant nonnulli maiorum augurio sibi
portendi incogitabili dementia promittebant  e quorum numero
gaudentius agens in rebus mente praecipiti stolidus rem ut seriam
detulerat ad rufinum apparitionis praefecturae praetorianae tunc
principem ultimorum semper auidum hominem et coalita prauitate
famosum  qui confestim quasi pinnis elatus ad comitatum
principis aduolauit eumque ad suspiciones huiusmodi mollem et
penetrabilem ita acriter inflammauit ut sine deliberatione ulla
africanus et omnes letalis mensae participes iuberentur rapi
sublimes quo facto delator funestus uetita ex more humano
ualidius cupiens biennio id quod agebat ut postularat
continuare praeceptus est  missus igitur ad eos corripiendos
teutomeres protector domesticus cum collega onustos omnes
catenis ut mandatum est perducebat sed ubi uentum est
aquileiam marinus tribunus ex campidoctore eo tempore uacans
auctor perniciosi sermonis et alioqui naturae feruentis in
taberna relictus dum parantur itineri necessaria lateri 
cultrum casu repertum impegit statimque extractis uitalibus
interiit  residui ducti mediolanum excruciatique tormentis
et confessi inter epulas petulanter se quaedam locutos iussi sunt
attineri poenalibus claustris sub absolutionis aliqua spe licet
incerta protectores uero pronuntiati uertere solum exsilio ut
marino isdem consciis mori permisso ueniam arbitione meruere
precante

  re hoc modo finita  et lentiensibus alamannicis
pagis indictum est bellum collimitia saepe romana latius
irrumpentibus ad quem procinctum imperator egressus in raetias
camposque uenit caninos et digestis diu consiliis id uisum est
honestum et utile ut eo cum militis parte  arbitio magister
equitum cum ualidiore exercitus manu relegens margines lacus
brigantiae pergeret protinus barbaris congressurus cuius loci
figuram breuiter quantum ratio patitur designabo  inter
montium celsorum amfractus immani pulsu rhenus  scopulos
extenditur  amnes adoptans ut per cataractas inclinatione
praecipiti funditur nilus et nauigari ab ortu poterat primigenio
copiis exuberans propriis ni ruenti curreret similis potius
quam fluenti   iamque ad  solutus altaque diuortia
riparum adradens lacum inuadit rotundum et uastum quem
brigantiam accola raetus appellat perque quadringenta et
sexaginta stadia longum parique paene spatio late diffusum
horrore siluarum squalentium inaccessum nisi qua uetus illa
romana uirtus et sobria iter composuit latum barbaris et natura
locorum et caeli inclementia refragante  hanc ergo paludem
spumosis strependo uerticibus amnis irrumpens et undarum quietem
permeans pigram mediam uelut finali intersecat libramento et
tamquam elementum perenni discordia separatum nec aucto nec
imminuto agmine quod intulit uocabulo et uiribus absoluitur
integris nec contagia deinde ulla perpetiens oceani gurgitibus
intimatur  quodque est impendio mirum nec stagnum aquarum
rapido transcursu mouetur nec limosa subluuie tardatur properans
flumen et confusum misceri non potest corpus quod ni ita agi
ipse doceret aspectus nulla ui credebatur posse discerni 
sic alpheus oriens in arcadia cupidine fontis arethusae captus
scindens ionium mare ut fabulae ferunt ad usque amatae confinia
 progrontusque barbaros    barbaros dum adessent
licet sciret  orta bellorum in occultas delatus insidias
stetit immobilis malo repentino perculsus   uisi e
latebris hostes exsiliunt et sine parsimonia quidquid offendi
poterat telorum genere multiplici configebant nec enim
resistere nostrorum quisquam potuit nec aliud uitae subsidium
nisi discessu sperare ueloci quocirca uulneribus declinandis
intenti incomposito agmine milites huc et illuc dispalantes terga
ferienda dederunt plerique tamen per angustas semitas sparsi
periculoque praesidio tenebrosae noctis extracti reuoluta iam
luce redintegratis uiribus agmini quisque proprio sese
consociauit in quo casu ita tristi et inopino abundans numerus
armatorum et tribuni desiderati sunt decem  ob quae alamanni
sublatis animis ferocius incedentes secuto die prope munimenta
romana adimente matutina nebula lucem strictis mucronibus
discurrebant frendendo minas tumidas intentantes egressique
repente scutarii cum obiectu turmarum hostilium repercussi
stetissent omnes suos conspiratis mentibus ciebant ad pugnam
 uerum cum plerosque recentis aerumnae documenta terrerent
intuta fore residua credens haereret arbitio tres simul
exsiluere tribuni arintheus agens uicem armaturarum rectoris et
seniauchus qui equestrem turmam comitum tuebatur et bappo
ducens promotos   missis sibi  causa communis
uelut propri  ueterum exemplo  usuentere fluminis hostibus
superfusi non iusto proelio sed discursionibus  uniuersos
in fugam coegere foedissimam qui dispersi laxatis ordinibus
dumque elabi properant impediti corpora nudantes intecta
gladiorum hastarumque densis ictibus truncabantur  multique
cum equis interfecti iacentes etiamtum eorum dorsis uidebantur
innexi quo uiso omnes e castris effusi qui prodire in proelium
cum sociis ambigebant cauendi immemores proterebant barbaram
plebem nisi quos fuga exemerat morte calcantes cadauerum strues
et perfusi sanie peremptorum  hocque exitu proelio
terminato imperator mediolanum ad hiberna ouans reuertit et
laetus

  exoritur iam hinc rebus afflictis haud dispari
prouinciarum malo calamitatum turbo nouarum exstincturus omnia
simul ni fortuna moderatrix humanorum casuum motum euentu celeri
consummauit impendio formidatum  cum diuturna incuria
galliae caedes acerbas rapinasque et incendia barbaris licenter
grassantibus nullo iuuante perferrent siluanus pedestris
militiae rector ut efficax ad haec corrigenda principis iussu
perrexit arbitione id maturari modis quibus poterat adigente
ut absenti aemulo quem superesse adhuc gra   dynamius
quidam actuarius sarcinalium principis iumentorum commendaticias
ab eo petierat litteras ad amicos ut quasi familiaris eiusdem
esset notissimus hoc impetrato cum ille nihil suspicans
simpliciter praestitisset seruabat epistulas ut perniciosum
aliquid in tempore moliretur  memorato itaque duce gallias ex
re publica discursante barbarosque propellente iam sibi
diffidentes et trepidantes idem dynamius inquietius agens ut
uersutus et in fallendo exercitatus fraudem comminiscitur impiam
subornatore et conscio ut iactauere rumores incerti lampadio
praefecto praetorio et eusebio ex comite rei priuatae cui
cognomentum erat inditum mattyocopi atque aedesio ex magistro
memoriae quos ad consulatum ut amicos iunctissimos idem curarat
rogari praefectus et peniculo serie litterarum abstersa solaque
incolumi relicta subscriptione alter multum a uero illo dissonans
superscribitur textus uelut siluano rogante uerbis obliquis
hortanteque amicos agentes intra palatium uel priuatos inter
quos et tuscus erat albinus aliique plures ut se altiora
coeptantem et prope diem loci principalis aditurum   hunc
fascem ad arbitrium figmenti compositum uitam pulsaturum
insontis a dynamio susceptum praefectus imperatori auide scrutari
haec et similia consueto secrete obtulit soli ingressus intimum
 caperem tempore deinde sperans ut peruigilem salutis eius
custodem  lectaque consistorio astu callido consarcinata
materia tribuni iussi sunt custodiri et de prouinciis duci
priuati quorum epistulae nomina designabant  confestimque
iniquitate rei percitus malarichus gentilium rector collegis
adhibitis strepebat immaniter circumueniri homines dicatos
imperio per factiones et dolos minime debere proclamans
petebatque ut ipse relictis obsidum loco necessitudinibus suis
mallobaude armaturarum tribuno spondente quod remeabit uelocius
iuberetur ire ducturus siluanum aggredi nihil tale conatum
quale insidiatores acerrimi concitarunt uel contra se paria
promittente mallobaudem orabat properare permitti haec quae ipse
pollicitus est impleturum  testabatur enim id se procul
dubio scire quod si qui mitteretur externus suopte ingenio
siluanus etiam nulla re perterrente timidior composita forte
turbabit  et quamquam utilia moneret et necessaria uentis
tamen loquebatur incassum namque arbitione auctore apodemius ad
eum uocandum cum litteris mittitur inimicus bonorum omnium
diuturnus et grauis qui incidentis  cum uenisset in
gallias dissidens a mandatis quae proficiscenti sunt data nec
uiso siluano nec oblatis scriptis ut ueniret admonito 
remansit ascitoque rationali quasi proscripti iamque necandi
magistri peditum clientes et seruos hostili tumore uexabat 
inter haec tamen dum praesentia siluani speratur et apodemius
quieta perturbat dynamius ut argumento ualidiore impie
structorum assereret fidem compositas litteras his concinentes
quas obtulerat principi per praefectum ad tribunum miserat
fabricae cremonensis nomine siluani et malarichi a quibus ut
arcanorum conscius monebatur parare propere cuncta  qui cum
haec legisset haerens et ambigens diu quidnam id esset  nec
enim meminerat secum aliquando super negotio ullo interiore hos
quorum litteras acceperat collocutos  epistulas ipsas per
baiulum qui portarat iuncto milite ad malarichum misit
obsecrans ut doceret aperte quae uellet non ita perplexe nec
enim intellexisse firmabat ut subagrestem et simplicem quid
significatum esset obscurius  haec malarichus subito
nanctus etiamtum squalens et maestus suamque et popularis
siluani uicem grauiter ingemescens adhibitis francis quorum ea
tempestate in palatio multitudo florebat erectius iam
loquebatur tumultuando patefactis insidiis reserataque iam
fallacia per quam ex confesso salus eorum appetebatur 
hisque cognitis statuit imperator dispicientibus consistorianis
et militaribus uniuersis in negotium praeterinquiri cumque
iudices resedissent florentius nigriniani filius agens tunc pro
magistro officiorum contemplans diligentius scripta apicumque
pristinorum quasi quandam umbram repperiens animaduertit ut
factum est priore textu interpolato longe alia quam dictarat
siluanus ex libidine consarcinatae falsitatis ascripta 
proinde fallaciarum nube discussa imperator doctus gesta
relatione fideli abrogata potestate praefectum statui sub
quaestione praecepit sed absolutus est enixa conspiratione
multorum suspensus autem eusebius ex comite priuatarum se
conscio haec dixerat concitata  aedesius enim minus scisse
quid actum sit pertinaci infitiatione contendens abiit innoxius
et ita finito negotio omnes sunt absoluti quos exhiberi delatio
compulit criminosa dynamius uero ut praeclaris artibus
illustratus cum correctoris dignitate regere iussus est tuscos
  agens inter haec apud agrippinam siluanus assiduisque
suorum comperiens nuntiis quae apodemius in labem suarum ageret
fortunarum et sciens animum tenerum uersabilis principis
timensque ne trucidaretur absens et indemnatus in difficultate
positus maxima barbaricae se fidei committere cogitabat  sed
laniogaiso uetante tunc tribuno quem dum militaret candidatus
solum affuisse morituro constanti supra rettulimus docenteque
francos unde oriebatur interfecturos eum aut accepto praemio
prodituros nihil tutum ex praesentibus ratus in consilia
cogitabatur extrema et sensim cum principiorum uerticibus
erectius collocutus isdemque magnitudine promissae mercedis
accensis cultu purpureo a draconum et uexillorum insignibus ad
tempus abstracto ad culmen imperiale surrexit  dumque haec
aguntur in galliis ad occasum inclinato iam die perfertur
mediolanum insperabilis nuntius aperte siluanum demonstrans dum
ex magisterio peditum altius nititur sollicitato exercitu ad
augustum culmen euectum  hac mole casus inopini constantio
icto quasi fulmine fati primates consilio secunda uigilia
conuocato properarunt omnes in regiam cumque nulli ad eligendum
quid agi deberet mens suppetere posset aut lingua summissis
uerbis perstringebatur ursicini mentio ut consiliis rei bellicae
praestantissimi frustraque graui iniuria lacessiti et per
admissionum magistrum  qui mos est honoratior  accito eodem
ingresso consistorium offertur purpura multo quam antea
placidius diocletianus enim augustus omnium primus externo et
regio more instituit adorari cum semper antea ad similitudinem
iudicum salutatos principes legerimus  et qui paulo antea
cum insectatione maliuola orientis uorago inuadendaeque summae
rei per filios affectator compellabatur tunc dux prudentissimus
et constantini magnus erat commilito solusque ad exstinguendum
probis quidem sed insidiosis rationibus petebatur diligens enim
opera nauabatur exstingui siluanum ut fortissimum perduellem aut
si secus accidisset ursicinum exulceratum iam penitus aboleri
ne superesset scopulus impendio formidandus  igitur cum de
profectione celeranda disponeretur propulsationem obiectorum
criminum eundem ducem parantem praegressus oratione leni prohibet
imperator non id esse memorans tempus ut controuersa defensio
causae susciperetur cum uicissim restitui in pristinam
concordiam partes necessitas subigeret urgentium rerum antequam
cresceret mollienda  habita igitur deliberatione multiplici
potissimum tractabatur quo commento siluanus gesta etiamtum
imperatorem ignorare existimaret probabili argumento firmandam
fidem reperto monetur honorificis scriptis ut accepto ursicino
successore cum potestate rediret intacta  post haec ita
digesta protinus iubetur exire tribunis et protectoribus
domesticis decem ut postularat ad iuuandas necessitates
publicas ei coniunctis inter quos ego quoque eram cum ueriniano
collega residuis omnibus ab imperatore delectis  iamque eum
egressum solum de se metuens quisque per longa spatia deducebat
et quamquam ut bestiarii obiceremur intractabilibus feris
perpendentes tamen hoc bonum habere tristia accidentia quod in
locum suum secunda substituunt mirabamur illam sententiam
tullianam ex internis ueritatis ipsius promulgatam quae est
talis et quamquam optatissimum est perpetuo fortunam quam
florentissimam permanere illa tamen aequalitas uitae non tantum
habet sensum quantum cum ex miseris et perditis rebus ad
meliorem statum fortuna reuocatur  festinamus itaque
itineribus magnis ut ambitiosus magister armorum ante allapsum
per italicos de tyrannide ullum rumorem in suspectis finibus
appareret uerum cursim nos properantes aeria uia quadam
anteuolans prodiderat fama et agrippinam ingressi inuenimus
cuncta nostris conatibus altiora  namque conuena undique
multitudine trepide coepta fundante coactisque copiis multis pro
statu rei praesentis id aptius uidebatur ut ad imperatoris
nouelli per ludibriosa auspicia uirium accessu firmandi sensum ac
uoluntatem dux flexibilis uerteretur quo uariis assentandi
figmentis in mollius uergente securitate nihil metuens hostile
deciperetur  cuius rei finis arduus uidebatur erat enim
cautius obseruandum ut appetitus opportunitati optemperarent nec
praecurrentes eam nec deserentes qui si eluxissent
intempestiue constabat nos omnes sub elogio uno morte multandos
 susceptus tamen idem dux leniter adactusque inclinante
negotio ipso ceruices adorare sollemniter anhelantem celsius
purpuratum ut spectabilis colebatur et intimus facilitate aditus
honoreque mensae regalis adeo antepositus aliis ut iam secretius
de rerum summa consultaretur  aegre ferebat siluanus ad
consulatum potestatesque sublimes elatis indignis se et ursicinum
solos post exsudatos magnos pro re publica labores et crebros
ita fuisse despectos ut ipse quidem per quaestiones familiarium
sub diceptatione ignobili crudeliter agitatus commisisse in
maiestatem arcesseretur alter uero ab oriente raptus odiis
inimicorum addiceretur et haec assidue clam querebatur et palam
 terrebant nos tamen cum dicerentur haec et similia
circumfrementia undique murmura causantis inopiam militis et
rapida celeritate ardentis angustias alpium perrumpere cottiarum
 in hoc aestu mentis ancipiti ad effectum tendens consilium
occulta scrutabamus indagine sederatque tandem mutatis prae
timore saepe sententiis ut quaesitis magna industria cautis rei
ministris obstricto religionum consecratione colloquio bracchiati
sollicitarentur atque cornuti fluxioris  ubertate mercedis
ad momentum omne uersabiles  firmato itaque negotio per
sequestres quosdam gregarios obscuritate ipsa ad id patrandum
idoneos praemiorum exspectatione accensos solis ortu iam rutilo
subitus armatorum globus erupit atque ut solet in dubiis rebus
audentior caesis custodibus regia penetrata siluanum extractum
aedicula quo exanimatus confugerat ad conuenticulum ritus
christiani tendentem densis gladiorum ictibus trucidarant 
ita dux haud exsilium meritorum hoc genere oppetit mortis metu
calumniarum quibus factione iniquorum irretitus est absens ut
tueri possit salutem ad praesidia progressus extrema  licet
enim ob tempestiuam illam cum armaturis proditionem ante mursense
proelium obligatum gratia retineret constantium ut dubium tamen
et mutabilem uerebatur licet patris quoque boniti praetenderet
fortia facta franci quidem sed pro constantini partibus in
bello ciuili acriter contra licinianos saepe uersati 
euenerat autem ut antequam huiusmodi aliquid agitaretur in
galliis romae in circo maximo populus  incertum relatione
quadam percitus an praesagio  siluanus deuictus est magnis
uocibus exclamaret  igitur siluano apud agrippinam ut
relatum est interfecto inaestimabili gaudio re cognita princeps
insolentia coalitus et tumore hoc quoque felicitatis suae
prosperis cursibus assignabat eo more quo semper oderat fortiter
facientes ut quondam domitianus superare tamen quacumque arte
contraria cupiebat  tantumque afuit laudare industrie gesta
ut etiam quaedam scriberet de gallicanis intercepta thesauris
quos nemo attigerat idque scrutari iusserat artius interrogato
remigio etiamtum rationario apparitionis armorum magistri cui
multo postea ualentiniani temporibus laqueus uitam in causa
tripolitanae legationis eripuit  post quae ita completa
constantius ut iam caelo contiguus casibusque imperaturus humanis
magniloquentia sufflabatur adulatorum quos augebat ipse
spernendo proiciendoque id genus parum callentes ut croesum
legimus ideo regno suo solonem expulisse praecipitem quia
blandiri nesciebat et dionysium intentasse poetae philoxeno
mortem cum eum recitantem proprios uersus absurdos et
inconcinnos laudantibus cunctis solus audiret immobilis 
quae res perniciosa uitiorum est altrix ea demum enim laus grata
esse potestati debet excelsae cum interdum et uituperationi
secus gestorum pateat locus

  iamque post securitatem quaestiones agitabantur ex more et
uinculis catenisque plures ut noxii plectebantur exsurgebat
enim efferuens laetitia paulus tartareus ille delator ad
uenenatas artes suas licentius exercendas et inquirentibus in
negotium consistorianis atque militaribus ut praeceptum est
proculus admouetur eculeo siluani domesticus homo gracilis et
morbosus metuentibus cunctis ne ui nimia tormentorum leui
corpore fatigato reos atrocium criminum promisce citari faceret
multos uerum contra quam speratum est contigit  memor enim
somnii quo uetitus erat per quietem ut ipse firmauit pulsare
quendam insontem usque ad confinia mortis uexatus nec nominauit
nec prodidit aliquem sed asserebat factum siluani constanter id
eum cogitasse quod iniit non cupiditate sed necessitate
compulsum argumento euidenti demonstrans  causam enim
probabilem ponebat in medio multorum testimoniis claram quod die
quinto antequam infulas susciperet principatus donatum
stipendio militem constantii nomine allocutus est fortis esset
et fidus unde apparebat quod si praesumere fortunae superioris
insignia conaretur auri tam graue pondus largiretur ut suum
 post hunc damnatorum sorte poemenius raptus ad supplicium
interiit qui ut supra rettulimus cum treueri ciuitatem caesari
clausissent decentio ad defendendam plebem electus est tum
asclepiodotus et lutto et maudio comites interempti sunt aliique
plures haec et similia perplexe temporis obstinatione scrutante

  dum has exitiorum communium clades suscitat turbo feralis
urbem aeternam leontius regens multa spectati iudicis documenta
praebebat in audiendo celerior in disceptando iustissimus
natura beneuolus licet auctoritatis causa seruandae acer
quibusdam uidebatur et inclinatior ad damnandum  prima igitur
causa seditionis in eum concitandae uilissima fuit et leuis
philoromum enim aurigam rapi praeceptum secuta plebs omnis uelut
defensura proprium pignus terribili impetu praefectum incessebat
ut timidum sed ille stabilis et erectus immissis apparitoribus
correptos aliquos uexatosque tormentis nec strepente ullo nec
obsistente insulari poena multauit  diebusque paucis secutis
cum itidem plebs excita calore quo consueuit uini causando
inopiam ad septemzodium conuenisset celebrem locum ubi operis
ambitiosi nymphaeum marcus condidit imperator illuc de industria
pergens praefectus ab omni toga apparitioneque rogabatur
enixius ne in multitudinem se arrogantem immitteret et minacem
ex commotione pristina saeuientem difficilis ad pauorem recta
tetendit adeo ut eum obsequen  desereret licet in periculum
festinantem abruptum  insidens itaque uehiculo cum speciosa
fiducia contuebatur acribus oculis tumultuantium undique cuneorum
ueluti serpentium uultus perpessusque multa dici probrosa
agnitum quendam inter alios eminentem uasti corporis rutilique
capilli interrogauit an ipse esset petrus ualuomeres ut
audierat cognomento eumque cum esse sonu respondisset
obiurgatorio ut seditiosorum antesignanum olim sibi compertum
reclamantibus multis post terga manibus uinctis suspendi
praecepit  quo uiso sublimi tribuliumque adiumentum
nequicquam implorante uulgus omne paulo ante confertum per uaria
urbis membra diffusum ita euanuit ut turbarum acerrimus concitor
tamquam in iudiciali secreto exaratis lateribus ad picenum
eiceretur ubi postea ausus eripere uirginis non obscurae pudorem
patruini consularis sententia supplicio est capitali addictus
 hoc administrante leontio liberius christianae legis antistes
a constantio ad comitatum mitti praeceptus est tamquam
imperatoriis iussis et plurimorum sui consortium decretis
obsistens in re quam breui textu percurram  athanasium
episcopum eo tempore apud alexandriam ultra professionem altius
se efferentem scitarique conatum externa ut prodidere rumores
assidui coetus in unum quaesitus eiusdem loci multorum  synodus
ut appellant  remouit a sacramento quod obtinebat 
dicebatur enim fatidicarum sortium fidem quaeue augurales
portenderent alites scientissime callens aliquotiens praedixisse
futura super his intendebantur ei alia quoque a proposito legis
abhorrentia cui praesidebat  hunc per subscriptionem abicere
sede sacerdotali paria sentiens ceteris iubente principe
liberius monitus perseueranter renitebatur nec uisum hominem nec
auditum damnare nefas ultimum saepe exclamans aperte scilicet
recalcitrans imperatoris arbitrio  id enim ille athanasio
semper infestus licet sciret impletum tamen auctoritate quoque
potiore aeternae urbis episcopi firmari desiderio nitebatur
ardenti quo non impetrato liberius aegre populi metu qui eius
amore flagrabat cum magna difficultate noctis medio potuit
asportari

  et haec quidem romae ut ostendit textus superior
agebantur constantium uero exagitabant assidui nuntii deploratas
iam gallias indicantes nullo renitente ad internecionem barbaris
uastantibus uniuersa aestuansque diu qua ui propulsaret
aerumnas ipse in italia residens ut cupiebat  periculosum enim
existimabat se in partem contrudere longe dimotam  repperit
tandem consilium rectum et iulianum patruelem fratrem haud ita
dudum ab achaico tractu accitum etiamtum palliatum in societatem
imperii asciscere cogitabat  id ubi urgente malorum
impendentium mole confessus est proximis succumbere tot
necessitatibus tamque crebris unum se quod numquam fecerat
aperte demonstrans illi in assentationem nimiam eruditi
infatuabant hominem nihil esse ita asperum dictitantes quod
praepotens eius uirtus fortunaque tam uicina sideribus non
superaret ex more addebantque noxarum conscientia stimulante
complures deinceps caueri debere caesaris nomen replicantes gesta
sub gallo  quis adnitentibus obstinate opponebat se sola
regina incertum migrationem ad longinqua pertimescens an pro
natiua prudentia consulens in commune omnibusque memorans
anteponi debere propinquum post multaque per deliberationes
ambiguas actitata stetit fixa sententia abiectisque
disputationibus irritis ad imperium placuit iulianum assumi 
et cum uenisset accitus praedicto die aduocato omni quod
aderat commilitio tribunali ad altiorem suggestum erecto quod
aquilae circumdederunt et signa augustus insistens eumque manu
retinens dextera haec sermone placido perorauit  assistimus
apud uos optimi rei publicae defensores causae communi uno
paene omnium spiritu uindicandae quam acturus tamquam apud
aequos iudices succinctius edocebo  post interitum rebellium
tyrannorum quos ad haec temptanda quae mouerunt rabies egit et
furor uelut impiis eorum manibus romano sanguine parentantes
persultant barbari gallias rupta limitum pace hac animati
fiducia quod nos per disiunctissimas terras arduae necessitates
astringunt  huic igitur malo ultra apposita iam proserpenti
si dum patitur tempus occurrerit nostri uestrique consulti
suffragium et colla superbarum gentium detumescent et imperii
fines erunt intacti restat uenturorum spem quam gero secundo
roboretis effectu  iulianum hunc fratrem meum patruelem ut
nostis uerecundia qua nobis ita ut necessitudine carus est
recte spectatum iamque elucentis industriae iuuenem in caesaris
adhibere potestatem exopto coeptis si uidentur utilia etiam
uestra consensione firmandis  dicere super his plura
conantem interpellans contio lenius prohibebat arbitrium summi
numinis id esse non mentis humanae uelut praescia uenturi
praedicamans stansque imperator immobilis dum silerent residua
fidentius explicauit  quia igitur uestrum quoque fauorem
adesse fremitus indicat laetus adolescens uigoris tranquilli
cuius temperati mores imitandi sunt potius quam praedicandi ad
honorem prope speratum exsurgat cuius praeclaram indolem bonis
artibus institutam hoc ipso plene uideor exposuisse quod elegi
ergo eum praesente nutu dei caelestis amictu principali uelabo
 dixit moxque indutum auita purpura iulianum et caesarem cum
exercitus gaudio declaratum his alloquitur contractiore uultu
submaestum  recepisti primaeuus originis tuae splendidum
florem amantissime mihi omnium frater aucta gloria mea
confiteor qui iustius in deferenda suppari potestate nobilitati
mihi propinquae quam ipsa potestate uideor esse sublimis 
adesto igitur laborum periculorumque particeps et tutelam
ministerii suscipe galliarum omni beneficentia partes leuaturus
afflictas et si hostilibus congredi sit necesse fixo gradu
consiste inter signiferos ipsos audendi in tempore consideratus
hortator pugnantes accendens praeeundo cautissime turbatosque
subsidiis fulciens modeste increpans desides uerissimus testis
affuturus industriis et ignauis  proinde urgente rei
magnitudine perge uir fortis ducturus uiros itidem fortes
aderimus nobis uicissim amoris robusta constantia militabimus
simul una orbem pacatum  deus modo uelit quod oramus  pari
moderatione pietateque recturi mecum ubique uideberis praesens
et ego tibi quodcumque acturo non deero ad summam i propera
sociis omnium uotis uelut assignatam tibi ab ipsa re publica
stationem cura peruigili defensurus  nemo post haec finita
reticuit sed militares omnes horrendo fragore scuta genibus
illidentes  quod est prosperitatis indicium plenum nam contra
cum hastis clipei feriuntur irae documentum est et doloris 
immane quo quantoque gaudio praeter paucos augusti probauere
iudicium caesaremque admiratione digna suscipiebant imperatorii
muricis fulgore flagrantem  cuius oculos cum uenustate
terribiles uultumque excitatius gratum diu multumque contuentes
qui futurus sit colligebant uelut scrutatis ueteribus libris
quorum lectio per corporum signa pandit animarum interna eumque
ut potiori reuerentia seruaretur nec supra modum laudabant nec
infra quam decebat atque ideo censorum uoces sunt aestimatae
non militum  susceptus denique ad consessum uehiculi
receptusque in regiam hunc uersum ex homerico carmine susurrabat
      haec diem octauum
iduum nouembrium gesta sunt cum arbitionem consulem annus
haberet et lollianum  deinde diebus paucis helena uirgine
constanti sorore eidem caesari iugali foedere copulata paratisque
uniuersis quae maturitas proficiscendi poscebat comitatu paruo
suscepto kalendis decembribus egressus est deductusque ab
augusto ad usque locum duabus columnis insignem qui laumellum
interiacet et ticinum itineribus rectis taurinos peruenit ubi
nuntio percellitur graui qui nuper in comitatum augusti perlatus
de industria silebatur ne parata diffluerent  indicabat
autem coloniam agrippinam ampli nominis urbem in secunda
germania pertinaci barbarorum obsidione reseratam magnis uiribus
et deletam  quo maerore perculsus uelut primo aduentantium
malorum auspicio murmurans querulis uocibus saepe audiebatur
nihil se plus assecutum quam ut occupatior interiret 
cumque uiennam uenisset ingredientem optatum quidem et
impetrabilem honorifice susceptura omnis aetas concurrebat et
dignitas proculque uisum plebs uniuersa cum uicinitate finitima
imperatorem clementem appellans et faustum praeuia consonis
laudibus celebrabat auidius pompam regiam in principe legitimo
cernens communiumque remedium aerumnarum in eius locabat aduentu
salutarem quendam genium affulsisse conclamatis negotiis
arbitrata  tunc anus quaedam orba luminibus cum percontando
quinam esset ingressus iulianum caesarem comperisset
exclamauit hunc deorum templa reparaturum

  proinde quoniam  ut mantuanus uates praedixit excelsus 
opus moueo maius maiorque mihi rerum nascitur ordo galliarum
tractus et situm ostendere puto nunc tempestiuum ne inter
procinctus ardentes proeliorumque uarios casus ignota quibusdam
expediens imitari uidear desides nauticos attrita lintea cum
rudentibus quae licuit parari securius inter fluctus resarcire
coactos et tempestates  ambigentes super origine prima
gallorum scriptores ueteres notitiam reliquere negotii
semiplenam sed postea timagenes et diligentia graecus et
lingua haec quae diu sunt ignorata collegit ex multiplicibus
libris cuius fidem secuti obscuritate dimota eadem distincte
docebimus et aperte  aborigines primos in his regionibus
quidam uisos esse firmarunt celtas nomine regis amabilis et
matris eius uocabulo galatas dictos  ita enim gallos sermo
graecus appellat  alii doriensis antiquiorem secutos herculem
oceani locos inhabitasse confines  drysidae memorant re uera
fuisse populi partem indigenam sed alios quoque ab insulis
extimis confluxisse et tractibus transrhenanis crebritate
bellorum et alluuione feruidi maris sedibus suis expulsos 
aiunt quidam paucos post excidium troiae fugitantes graecos
ubique dispersos loca haec occupasse tunc uacua  regionum
autem incolae id magis omnibus asseuerant quod etiam nos legimus
in monumentis eorum incisum amphitryonis filium herculem ad
geryonis et taurisci saeuium tyrannorum perniciem festinasse
quorum alter hispanias alter gallias infestabat superatisque
ambobus coisse cum generosis feminis suscepisseque liberos plures
et eos partes quibus imperitabant suis nominibus appellasse
 a phocaea uero asiaticus populus harpali inclementiam uitans
cyri regis praefecti italiam nauigio petit cuius pars in
lucania ueliam alia condidit in uiennensi massiliam dein
secutis aetatibus oppida aucta uirium copia instituere non pauca
sed declinanda uarietas saepe satietati coniuncta  per haec
loca hominibus paulatim excultis uiguere studia laudabilium
doctrinarum inchoata per bardos et euhages et drysidas et bardi
quidem fortia uirorum illustrium facta heroicis composita
uersibus cum dulcibus lyrae modulis cantitarunt euhages uero
scrutantes  seruiani et sublimia naturae pandere conabantur
ceteris drysidae ingeniis celsiores ut auctoritas pythagorae
decreuit sodaliciis astricti consortiis quaestionibus occultarum
rerum altarumque erecti sunt et despectantes humana
pronuntiarunt animas immortales

  hanc galliarum plagam ob suggestus montium arduos et
horrore niuali semper obductos orbis residui incolis antehac
paene ignotam nisi qua litoribus est uicina munimina claudunt
undique natura uelut arte circumdata  et a latere quidem
australi tyrrheno alluitur et gallico mari qua caeleste suspicit
plaustrum a feris gentibus fluentis distinguitur rheni ubi
occidentali subiecta est sideri oceano et altitudine pyrenaea
surgitur unde ad solis ortus attollitur aggeribus cedit alpium
cottiarum quas rex cottius perdomitis galliis solus in angustiis
latens inuiaque locorum asperitate confisus lenito tandem tumore
in amicitiam octauiani receptus principis molibus magnis
exstruxit ad uicem memorabilis muneris compendiarias et uiantibus
opportunas medias inter alias alpes uetustas super quibus
comperta paulo postea referemus  in his alpibus cottiis
quarum initium a segusione est oppido praecelsum erigitur iugum
nulli fere sine discrimine penetrabile  est enim e galliis
uenientibus prona humilitate deuexum pendentium saxorum
altrinsecus uisu terribile praesertim uerno tepore cum liquente
gelu niuibusque solutis flatu calidiore uentorum per diruptas
utrimque angustias et lacunas pruinarum congerie latebrosas
descendentes cunctantibus plantis homines et iumenta procidunt et
carpenta idque remedium ad arcendum exitium repertum est solum
quod pleraque uehicula uastis funibus illigata pone cohibente
uirorum uel bouum nisu ualido uix gressu reptante paulo tutius
deuoluuntur et haec ut diximus anni uerno contingunt 
hieme uero humus crustata frigoribus et tamquam leuigata ideoque
labilis incessum praecipitantem impellit et patulae ualles per
spatia plana glacie perfidae uorant nonnumquam transeuntes ob
quae locorum callidi eminentes ligneos stilos per cautiora loca
defigunt ut eorum series uiatorem ducat innoxium qui si niuibus
operti latuerint aut montanis defluentibus riuis euersi graues
agrestibus praeuiis difficile peruaduntur  a summitate autem
huius italici cliui planities ad usque stationem nomine martis
per septem extenditur milia et hinc alia celsitudo erectior
aegreque superabilis ad matronae porrigitur uerticem cuius
uocabulum casus feminae nobilis dedit unde decliue quidem iter
sed expeditius ad usque castellum brigantiam patet  huius
sepulchrum reguli quem itinera struxisse rettulimus segusione
est moenibus proximum manesque eius ratione gemina religiose
coluntur quod iusto moderamine rexerat suos et ascitus in
societatem rei romanae quietem genti praestitit sempiternam 
et licet haec quam diximus uiam media sit et compendiaria
magisque celebris tamen etiam aliae multo antea temporibus sunt
constructae diuersis  et primam thebaeus hercules ad geryonem
exstinguendum ut relatum est et tauriscum lenius gradiens
prope maritimas composuit alpes hisque harum indidit nomen
monoeci similiter arcem et portum ad perennem sui memoriam
consecrauit deinde emensis postea saeculis multis hac ex causa
sunt alpes excogitatae poeninae  superioris africani pater
publius cornelius scipio saguntinis memorabilibus aerumnis et
fide pertinaci destinatione afrorum obsessis iturus auxilio in
hispaniam traduxit onustam manu ualida classem sed ciuitate
potiore marte deleta hannibalem sequi nequiens triduo ante
transito rhodano ad partes italiae contendentem nauigatione
ueloci intercurso spatio maris haud longo degressurum montibus
apud genuam obseruabat liguriae oppidum ut cum eo si copiam
fors dedisset uiarum asperitate fatigato decerneret in planitie
 consulens tamen rei communi cn scipionem fratrem ire
monuit in hispanias ut hasdrubalem exinde similiter erupturum
arceret quae hannibal doctus a perfugis ut erat expeditae
mentis et callidae taurinis ducentibus accolis per tricasinos et
oram uocontiorum extremam ad saltus tricorios uenit indeque
exorsus aliud iter antehac insuperabile fecit excisaque rupe in
immensum elata quam cremando ui magna flammarum acetoque infuso
dissoluit per druentiam flumen gurgitibus uagis intutum regiones
occupauit etruscas hactenus super alpibus nunc ad restantia
ueniamus

  temporibus priscis cum laterent hae partes ut barbarae
tripertitae fuisse creduntur in celtas eosdemque gallos diuisae
et aquitanos et belgas lingua institutis legibusque
discrepantes  et gallos quidem qui celtae sunt ab aquitanis
garunna disterminat flumen a pyrenaeis oriens collibus postque
oppida multa transcursa in oceano delitescens  a belgis uero
eandem gentem matrona discindit et sequana amnes magnitudinis
geminae qui fluentes per lugdunensem post circumclausum ambitu
insulari parisiorum castellum luteciam nomine consociati
meantesque protinus prope castra constantia funduntur in mare
 horum omnium apud ueteres belgae dicebantur esse fortissimi
ea propter quod ab humaniore cultu longe discreti nec
aduenticiis effeminati deliciis diu cum transrhenanis certauere
germanis  aquitani enim ad quorum litora ut proxima
placidaque merces aduenticiae conuehuntur moribus ad mollitiem
lapsis facile in dicionem uenere romanam  regebantur autem
galliae omnes iam inde uti crebritate bellorum urgenti cessere
iulio dictatori potestate in partes diuisa quattuor quarum
narbonensis una uiennensem intra se continebat et lugdunensem
altera aquitanis praeerat uniuersis superiorem et inferiorem
germaniam belgasque duae iurisdictiones isdem rexere temporibus
 at nunc numerantur prouinciae per omnem ambitum galliarum
secunda germania prima ab occidentali exordiens cardine
agrippina et tungris munita ciuitatibus amplis et copiosis 
dein prima germania ubi praeter alia municipia mogontiacus est
et uangiones et nemetae et argentoratus barbaricis cladibus
nota  post has belgica prima mediomatricos praetendit et
treueros domicilium principum clarum  huic annexa secunda
est belgica qua ambiani sunt urbs inter alias eminens et
catelauni et remi  apud sequanos bisontios uidemus et
rauracos aliis potiores oppidis multis lugdunensem primam
lugdunus ornat et cabyllona et senones et biturigae et moenium
augustuduni magnitudo uetusta  secundam enim lugdunensem
rotomagi et turini mediolanum ostendunt et tricasini alpes
graiae et poeninae exceptis obscurioribus  habent et
auenticum desertam quidem ciuitatem sed non ignobilem quondam
ut aedificia semiruta nunc quoque demonstrant hae prouinciae
urbesque sunt splendidae galliarum  in aquitania quae
pyrenaeos montes et eam partem spectat oceani quae pertinet ad
hispanos prima prouincia est aquitanica amplitudine ciuitatum
admodum culta omissis aliis multis burdigala et aruerni
excellunt et santones et pictaui  nouem populos ausci
commendant et uasatae in narbonensi elusa et narbona et tolosa
principatum urbium tenent uiennensis ciuitatum exsultat decore
multarum quibus potiores sunt uienna ipsa et arelate et
ualentia quibus massilia iungitur cuius societate et uiribus in
discriminibus arduis fultam aliquotiens legimus romam  his
prope salluuii sunt et nicaea et antipolis insulaeque stoechades
 et quoniam ad has partes opere contexto peruenimus silere
super rhodano maximi nominis flumine incongruum est et absurdum
a poeninis alpibus effusiore copia fontium rhodanus fluens et
procliui impetu ad planiora degrediens proprio agmine ripas
occultat et paludi sese ingurgitat nomine lemanno eamque
intermeans nusquam aquis miscetur externis sed altrinsecus
summitates undae praeterlabens segnioris quaeritans exitus uiam
sibi impetu ueloci molitur  unde sine iactura rerum per
sapaudiam fertur et sequanos longeque progressus uiennensem
latere sinistro praestringit dextero lugdunensem et emensus
spatia flexuosa ararim quem sauconnam appellant inter germaniam
primam fluentem et sequanos suum et nomen asciscit qui locus
exordium est galliarum exindeque non millenis passibus sed
leugis itinera metiuntur   han  rhodanus aquis
aduenis locupletior uehit grandissimas naues uentorum difflatu
iactari saepius assuetas finitisque interuallis quae ei natura
praescripsit spumeus gallico mari concorporatur per patulum
sinum quem uocant ad gradus ab arelate octauo decimo ferme
lapide disparatum sit satis de situ locorum nunc figuras et
mores hominum designabo

  celsioris staturae et candidi paene galli sunt omnes et
rutili luminumque toruitate terribiles auidi iurgiorum et
sublatius insolentes nec enim eorum quemquam adhibita uxore
rixantem multo se fortiore et glauca peregrinorum ferre poterit
globus tum maxime cum illa inflata ceruice suffrendens
ponderansque niueas ulnas et uastas admixtis calcibus emittere
coeperit pugnos ut catapultas tortilibus neruis excussas 
metuendae uoces complurium et minaces placatorum iuxta et
irascentium tersi tamen pari diligentia cuncti et mundi nec in
tractibus illis maximeque apud aquitanos poterit aliquis uideri
uel femina licet perquam pauper ut alibi frustis squalere
pannorum  ad militandum omnis aetas aptissima et pari
pectoris robore senex ad procinctum ducitur et adultus gelu
duratis artubus et labore assiduo multa contempturus et
formidanda nec eorum aliquando quisquam ut in italia munus
martium pertimescens pollicem sibi praecidit quos localiter
murcos appellant  uini auidum genus affectans ad uini
similitudinem multiplices potus et inter eos humiles quidam
obtunsis ebrietate continua sensibus quam furoris uoluntariam
speciem esse catoniana sententia definiuit raptantur discursibus
uagis ut uerum illud uideatur quod ait defendens fonteium
tullius gallos post haec dilutius esse poturos quod illi
uenenum esse arbitrabantur  hae regiones praecipueque
confines italicis paulatim leui sudore sub imperium uenere
romanum primo temptatae per fuluium dein proeliis paruis
quassatae per sextium ad ultimum per fabium maximum domitae cui
negotii plenus effectus asperiore allobrogum gente deuicta hoc
indidit cognomentum  nam omnes gallias nisi qua paludibus
inuiae fuere ut sallustio docetur auctore post decennalis belli
mutuas clades subegit caesar societatique nostrae foederibus
uinxit aeternis euectus sum longius sed remeabo tandem ad
coepta

  domitiano crudeli morte consumpto musonianus eius
successor orientem praetoriani regebat potestate praefecti
facundia sermonis utriusque clarus unde sublimius quam
sperabatur eluxit  constantinus enim cum limatius
superstitionum quaereret sectas manichaeorum et similium nec
interpres inueniretur idoneus hunc sibi commendatum ut
sufficientem elegit quem officio functum perite musonianum
uoluit appellari ante strategium dictitatum et ex eo percursis
honorum gradibus multis ascendit ad praefecturam prudens alia
tolerabilisque prouinciis et mitis et blandus sed ex qualibet
occasione maximeque ex controuersis litibus quod nefandum est
et in totum lucrandi auiditate sordescens ut inter alia multa
euidenter apparuit in quaestionibus agitatis super morte
theophili syriae consularis proditione caesaris galli impetu
plebis promiscae discerpti ubi damnatis pauperibus quos cum
haec agerentur peregre fuisse constabat auctores diri facinoris
exutis patrimoniis absoluti sunt diuites  hunc prosper
adaequitabat pro magistro equitum agente etiamtum in galliis
militem regens abiecte ignauus et ut ait comicus arte despecta
furtorum rapiens propalam  quis concordantibus mutuaque
commercia uicissim sibi conciliando locupletatis persici duces
uicini fluminibus rege in ultimis terrarum suarum terminis
occupato per praedatorios globos nostra uexabant nunc armeniam
aliquotiens mesopotamiam confidentius incursantes romanis
ductoribus ad colligendas oboedientium exuuias occupatis

 marcellini historiae liber xui  

  haec per orbem romanum fatorum ordine contexto uersante
caesar apud uiennam in collegium fastorum a consule octiens
augusto ascitus urguente genuino uigore pugnarum fragores
caedesque barbaricas somniabat colligere prouinciae fragmenta iam
parans si affuisset fortuna flatu tandem secundo  quia
igitur res magnae quas per gallias uirtute felicitateque
correxit multis ueterum factis fortibus praestant singula serie
progrediente monstrabo instrumenta omnia mediocris ingenii si
suffecerint commoturus  quidquid autem narrabitur quod non
falsitas arguta concinnat sed fides integra rerum absoluit
documentis euidentibus fulta ad laudatiuam paene materiam
pertinebit  uidetur enim lex quaedam uitae melioris hunc
iuuenem a nobilibus cunis ad usque spiritum comitata supremum
namque incrementis uelocibus ita domi forisque colluxit ut
prudentia uespasiani filius titus alter aestimaretur bellorum
gloriosis cursibus traiani simillimus clemens ut antoninus
rectae perfectaeque rationis indagine congruens marco ad cuius
aemulationem actus suos effingebat et mores  et quoniam ut
tulliana docet auctoritas omnium magnarum artium sicut arborum
altitudo nos delectat radices stirpesque non item sic
praeclarae huius indolis rudimenta tunc multis obnubilantibus
tegebantur quae anteferri gestis eius postea multis et miris hac
ratione deberent quod adolescens primaeuus ut erechtheus in
secessu mineruae nutritus ex academiae quietis umbraculis non e
militari tabernaculo in puluerem martium tractus strata germania
pacatisque rigentis rheni meatibus cruenta spirantium regum hic
sanguinem fudit alibi manus catenis afflixit

  agens itaque negotiosam hiemem apud oppidum ante dictum
inter rumores qui uolitabant assidui comperit augustuduni
ciuitatis antiquae muros spatiosi quidem ambitus sed carie
uetustatis inualidos barbarorum impetu repentino insessos
torpente praesentium militum manu ueteranos concursatione
peruigili defendisse ut solet abrupta saepe discrimina salutis
ultima desperatio propulsare  nihil itaque remittentibus
curis ancillari adulatione posthabita qua eum proximi ad
amoenitatem flectebant et luxum satis omnibus comparatis octauum
kalendas iulias augustudunum peruenit uelut dux diuturnus
uiribus eminens et consiliis per diuersa palantes barbaros ubi
dedisset fors copiam aggressurus  habita itaque
deliberatione assistentibus locorum peritis quodnam iter
eligeretur ut tutum multa ultro citroque dicebantur aliis per
arbor  quibusdam per sedelaucum et coram iri debere
firmantibus  sed cum subsererent quidam siluanum paulo ante
magistrum peditum per compendiosas uias uerum suspectas quia
tenebris multis umbrantur cum octo auxiliarium milibus aegre
transisse fidentius caesar audaciam uiri fortis imitari
magnopere nitebatur  et ne qua interueniat mora adhibitis
catafractariis solis et ballistariis parum ad tuendum rectorem
idoneis percurso eodem itinere autosudorum peruenit  ubi
breui sicut solebat otio cum milite recreatus ad tricasinos
tendebat et barbaros in se cateruatim ruentes partim cum timeret
ut ampliores confertis lateribus obseruabat alios occupatis
habilibus locis decursu facili proterens nonnullos pauore
traditos cepit residuos in curam celeritatis omne quod
poterant conferentes quia sequi non ualebat grauitate
praepeditus armorum innocuos abire perpessus est  proinde
certiore iam spe ad resistendum ingruentibus confirmatus per
multa discrimina uenit tricasas adeo insperatus ut eo portas
paene pulsante diffusae multitudinis barbarae metu aditus urbis
non sine anxia panderetur ambage  et paulisper moratus dum
fatigato consulit militi ciuitatem remos nihil prolatandum
existimans petit ubi in unum congregatum exercitum uehentem
 iusserat opperiri praesentiam suam cui praesidebat
ursicini successor marcellus et ipse ursicinus ad usque
expeditionis finem agere praeceptus isdem in locis  post
uariatas itaque sententias plures cum placuisset per decem pagos
alamannicam aggredi plebem densatis agminibus tendebat illuc
solito alacrior miles  et quia dies umectus et decolor uel
contiguum eripiebat aspectum iuuante locorum gnaritate hostes
tramite obliquo discurso post caesaris terga legiones duas arma
cogentes adorti paene delessent ni subito concitus clamor
sociorum auxilia coegisset  hinc et deinde nec itinera nec
flumina transire posse sine insidiis putans erat prouidus et
cunctator quod praecipuum bonum in magnis ductoribus opem ferre
solet exercitibus et salutem  audiens itaque argentoratum
brotomagum tabernas salisonem nemetas et uangionas et
mogontiacum ciuitates barbaros possidentes territoria earum
habitare  nam ipsa oppida ut circumdata retiis busta declinant 
primam omnium brotomagum occupauit eique iam aduentanti
germanorum pugnam intentans occurrit  cumque in bicornem
figuram acie diuisa collato pede res agi coepisset exitioque
hostes urgerentur ancipiti captis nonnullis aliis in ipso
proelii feruore truncatis residui discessere celeritatis
praesidio tecti

  nullo itaque post haec repugnante ad recuperandam ire
placuit agrippinam ante caesaris in gallias aduentum excisam per
quos tractus nec ciuitas ulla uisitur nec castellum nisi quod
apud confluentes locum ita cognominatum ubi amnis mosella
confunditur rheno rigomagum oppidum est et una prope ipsam
coloniam turris  igitur agrippinam ingressus non ante motus
est exinde quam francorum regibus furore mitiscente perterritis
pacem firmaret rei publicae interim profuturam et urbem reciperet
munitissimam  quibus uincendi primitiis laetus per treueros
hiematurus apud senonas oppidum tunc opportunum abscessit ubi
bellorum inundantium molem umeris suis quod dicitur uehens
scindebatur in multiplices curas ut milites qui a solitis
desciuere praesidiis reducerentur ad loca suspecta et
conspiratas gentes in noxam romani nominis disiectaret ac
prouideret ne alimenta deessent exercitui per uaria discursuro

  haec sollicite perpensantem hostilis aggreditur multitudo
oppidi capiundi spe in maius accensa ideo confidenter quod ei
nec scutarios adesse prodentibus perfugis didicerant nec gentiles
per municipia distributos ut commodius uescerentur cum autem
   clausa ergo urbe murorumque intuta parte firmata
ipse cum armatis die noctuque inter propugnacula uisebatur et
pinnas ira exundante substridens cum erumpere saepe conatus
paucitate praesentis manus impediretur post tricesimum denique
diem abiere barbari tristes inaniter stulteque cogitasse
ciuitatis obsidium mussitantes  sed quod indignitati rerum
est assignandum periclitanti caesari distulit suppetias ferre
marcellus magister equitum agens in stationibus proximis cum
etiam si ciuitas absque principe uexaretur opposita multitudine
malis obsidionalibus expediri deberet  hoc metu solutus
efficacissimus caesar prouidebat constanti sollicitudine ut
militum diuturno labori quies succederet aliqua licet breuis ad
recreandas tamen sufficiens uires quamquam ultima squalentes
inopia terrae saepe uastitatae exigua quaedam uictui congrua
suggerebant  uerum hoc quoque diligentia curato peruigili
affusa laetiore spe prosperorum sublato animo ad exsequenda
plurima consurgebat

  primum igitur factuque difficile temperantiam ipse sibi
indixit atque retinuit tamquam astrictus sumptuariis legibus
uiueret quas ex rhetris lycurgi id est axibus romam translatas
diuque obseruatas et senescentes paulatim reparauit sulla
dictator reputans ex praedictis democriti quod ambitiosam
mensam fortuna parcam uirtus apponit  id enim etiam
tusculanus cato prudenter definiens cui censorii cognomentum
castior uitae indidit cultus magna inquit cura cibi magna
uirtutis incuria  denique cum legeret libellum assidue quem
constantius ut priuignum ad studia mittens manu sua
conscripserat praelicenter disponens quid in conuiuio caesaris
impendi deberet fasianum et uuluam et sumen exigi uetuit et
inferri munificis militis uili et fortuito cibo contentus 
hinc contingebat ut noctes ad officia diuideret tripertita
quietis et publicae rei et musarum quod factitasse alexandrum
legimus magnum sed multo hic fortius ille namque aenea concha
supposita brachio extra cubile protento pilam tenebat argenteam
ut cum neruorum uigorem sopor laxasset infusus gestaminis lapsi
tinnitus abrumperet somnum  iulianus uero absque
instrumento quotiens uoluit euigilauit et nocte dimidiata
semper exsurgens non e plumis uel stragulis sericis ambiguo
fulgore nitentibus sed ex tapete et sisyra quam uulgaris
simplicitas susurnam appellat occulte mercurio supplicabat quem
mundi uelociorem sensum esse motum mentium suscitantem
theologicae prodidere doctrinae atque in tanto rerum defectu
explorate rei publicae m  curabat  post quae ut ardua et
seria terminata ad procudendum ingenium uertebatur et
incredibile quo quantoque ardore principalium rerum notitiam
celsam indagans et quasi pabula quaedam animo ad sublimiora
scandenti conquirens per omnia philosophiae membra prudenter
disputando currebat  sed tamen cum haec effecte pleneque
colligeret nec humiliora despexit poeticam mediocriter et
rhetoricam  ut ostendit orationum epistularumque eius cum
grauitate comitas incorrupta et nostrarum externarumque rerum
historiam multiformem super his aderat latine quoque disserendi
sufficiens sermo  si itaque uerum est quod scriptores uarii
memorant cyrum regem et simonidem lyricum et hippian eleum
sophistarum acerrimum ideo ualuisse memoria quod epotis
quibusdam remediis id impetrarunt credendum est hunc etiamtum
adultum totum memoriae dolium  si usquam repperiri potuit 
exhausisse et haec quidem pudicitiae uirtutumque sunt signa
nocturna  diebus uero quae ornate dixerit et facete quaeue in
apparatu uel in ipsis egerit congressibus proeliorum aut in re
ciuili magnanimitate correxit et libertate suo quaeque loco
singla demonstrabuntur  cum exercere proludia disciplinae
castrensis philosophus cogeretur ut princeps artemque modulatius
incedendi per pyrricham concinentibus disceret fistulis uetus
illud prouerbium clitellae boui sunt impositae plane non est
nostrum onus platonem crebro nominans exclamabat  inducente
 eius quadam sollemnitate agentes in rebus in consistorium
ut aurum acciperent inter alios quidam ex eorum consortio non
ut moris est pansa chlamyde sed utraque manu cauata suscepit
et imperator rapere inquit non accipere sciunt agentes in
rebus  aditus a parentibus uirginis raptae eum qui
uiolarat conuictum relegari decreuit hisque indigna pati
querentibus quod non sit morte multatus responderat hactenus
incusent iura clementiam sed imperatorem mitissimi animi
legibus praestare ceteris decet  egressurum eum ad
expeditionem plures interpellabant ut laesi quos audiendos
prouinciarum rectoribus commendabat et reuersus quid egerint
singuli quaerens delictorum uindictas genuina lenitudine
mitigabat  ad ultimum exceptis uictoriis per quas cadentes
saepe incolumi contumacia barbaros fudit quod profuerit
anhelantibus extrema paenuria galliis hinc maxime claret quod
primitus partes eas ingressus pro capitulis singulis tributi
nomine uicenos quinos aureos repperit flagitari discedens uero
septenos tantum munera uniuersa complentes ob quae tamquam solem
sibi serenum post squalentes tenebras affulsisse cum alacritate
et tripudiis laetabantur  denique id eum ad usque imperii
finem et uitae scimus utiliter obseruasse ne per indulgentias
quas appellant tributariae rei concederet reliqua norat enim
hoc facto se aliquid locupletibus additurum cum constet ubique
pauperes inter ipsa indictorum exordia soluere uniuersa sine
laxamento compelli  inter has tamen regendi moderandique
uias bonis principibus aemulandas barbarica rabies exarserat in
maius  utque bestiae custodum neglegentia raptu uiuere
solitae ne his quidem remotis appositisque fortioribus
abscesserunt sed tumescentes inedia sine respectu salutis
armenta uel greges incursant ita etiam illi cunctis quae
diripuere consumptis fame urgente agebant aliquotiens praedas
interdum antequam contingerent aliquid oppetebant

  haec per eum annum spe dubia euentu tamen secundo per
gallias agebantur in comitatu uero augusti circumlatrabat
arbitionem inuidia uelut summa mox adepturum decora cultus
imperatorii praestruxisse instabatque ei strepens immania comes
uerissimus nomine arguens coram quod a gregario ad magnum
militiae culmen euectus hoc quoque non contentus ut paruo locum
appeteret principalem  sed specialiter eum insectabatur dorus
quidam ex medico scutariorum quem nitentium rerum centurionem
sub magnentio romae prouectum rettulimus accusasse adelphium urbi
praefectum ut altiora coeptantem  cumque res in
inquisitionem ueniret necessariisque negotio tentis obiectorum
probatio speraretur tamquam per satyram subito cubiculariis
suffragantibus ut loquebatur pertinax rumor et uinculis sunt
exutae personae quae stringebantur ut consciae et dorus euanuit
et uerissimus ilico tacuit uelut aulaeo deposito scenae

  isdem diebus allapso rumore constantius doctus obsesso
apud senonas caesari auxilium non tulisse marcellum eum
sacramento solutum abire iussit in larem qui tamquam iniuria
graui perculsus quaedam in iulianum moliebatur auribus augusti
confisus in omne patentibus crimen  ideoque cum discederet
eutherius praepositus cubiculi mittitur statim post eum si quid
finxerit conuicturus uerum ille hoc nesciens mox uenit
mediolanum strepens et tumultuans ut erat uanidicus et amenti
propior admissus in consistorium iulianum ut procacem insimulat
iamque ad euagandum altius ualidiores sibi pinnas aptare ita
enim cum motu quodam corporis loquebatur ingenti  haec eo
fingente licentius eutherius ut postulauit inductus iussusque
loqui quod uellet uerecunde et modice docet uelari ueritatem
mendaciis magistro enim armorum ut credebatur cessante
consulto industria uigili caesarem obsessum apud senonas diu
barbaros reppulisse apparitoremque fidum auctori suo quoad
uixerit fore obligata ceruice sua spondebat  res monuit
super hoc eodem eutherio pauca subserere forsitan non credenda ea
re quod si numa pompilius uel socrates bona quaedam dicerent
de spadone dictisque religionum adderent fidem a ueritate
desciuisse arguebantur sed inter uepres rosae nascuntur et inter
feras nonnullae mitescunt itaque carptim eius praecipua quae
sunt comperta monstrabo  natus in armenia sanguine libero
captusque a finitimis hostibus etiamtum paruulus abstractis
geminis romanis mercatoribus uenundatus ad palatium constantini
deducitur ubi paulatim adolescens rationem recte uiuendi
sollertiamque ostendebat litteris quantum tali fortunae satis
esse poterat eruditus cogitandi inueniendique dubia et
scrupulosa acumine nimio praestans immensum quantum memoria
uigens bene faciendi auidus plenusque iusti consilii quem si
constans imperator olim ex adulto  iamque maturum audiret
honesta suadentem et recta nulla uel uenia certe digna
peccasset  is praepositus cubiculi etiam iulianum aliquotiens
corrigebat asiaticis coalitum moribus ideoque leuem denique
digressus ad otium ascitusque postea in palatium semper sobrius
et in primis consistens ita fidem continentiamque uirtutes coluit
amplas ut nec prodidisse aliquando arcanum nisi tuendae causa
alienae salutis nec exarsisse cupidine plus habendi arcesseretur
ut ceteri  unde factum est ut subinde romam secedens ibique
fixo domicilio consenescens comitem circumferens conscientiam
bonam colatur a cunctis ordinibus et ametur cum soleant id genus
homines post partas ex iniquitate diuitias latebras captare
secretas ut lucifugae uitantes multitudinis laesae conspectus
 cui spadonum ueterum hunc comparare debeam antiquitates
replicando complures inuenire non potui fuerunt enim apud
ueteres licet oppido pauci fideles et frugi sed ob quaedam uitia
maculosi inter praecipua enim quae eorum quisque studio
possiderat uel ingenio aut rapax et feritate contemptior fuit
aut propensior ad laedendum uel regentibus nimium blandus aut
potentiae fastu superbior ex omni latere autem ita peritum neque
legisse me neque audisse confiteor aetatis nostrae testimonio
locupleti confisus  uerum si forte scrupulosus quidam lector
antiquitatum menophilum mithridatis pontici regis eunuchum
nobis opponat hoc monitu recordetur nihil super eo relatum
praeter id solum quod in supremo discrimine gloriose monstrauit
 ingenti proelio superatus a romanis et pompeio rex
praedictus fugiensque ad regna colchorum adultam filiam nomine
drypetinam uexatam asperitate morborum in castello sinoria huic
menophilo commissam reliquit qui uirginem omni remediorum
solacio plene curatam patri tutissime seruans cum a mallio
prisco imperatoris legato munimentum quo claudebatur obsideri
coepisset defensoresque eius deditionem meditari sentiret
ueritus ne parentis opprobrio puella nobilis captiua superesset
et uiolata interfecta illa mox gladium in uiscera sua compegit
nunc redeam unde deuerti

  superato ut dixi marcello reuersoque serdicam unde
oriebatur in castris augusti per simulationem tuendae maiestatis
imperatoriae multa et nefanda perpetrabantur  nam si super
occentu soricis uel occursu mustelae uel similis signi gratia
consuluisset quisquam peritum aut anile incantamentum ad
leniendum adhibuisset dolorem quod medicinae quoque admittit
auctoritas reus unde non poterat opinari delatus raptusque in
iudicium poenaliter interibat  per id tempus fere salonitanum
quendam nomine danum terrore tenus uxor rerum leuium incusarat
hanc incertum unde notam rufinus subsedit  quo indicante quaedam
cognita per gaudentium agentem in rebus consularem pannoniae
tunc africanum cum conuiuis rettulimus interfectum  apparitionis
praefecturae praetorianae tum etiam princeps ob deuotionem 
is ut loquebatur iactantius uersabilem feminam post nefandum
concubitum in periculosam fraudem illexit suasit consarcinatis
mendaciis laesae maiestatis arcessere maritum insontem et
fingere quod uelamen purpureum a diocletiani sepulchro furatus
quibusdam consciis occultabat hisque ad multorum exitium ita
formatis ipse spe potiorum ad imperatoris peruolat castra
excitaturus calumnias consuetas reque comperta iubetur mauortius
tunc praefectus praetorio uir sublimis constantiae crimen acri
inquisitione spectare iuncto ad audiendi societatem ursulo
largitionum comite seueritatis itidem non improbandae 
exaggerato itaque negotio ad arbitrium temporum cum nihil post
tormenta multorum inueniretur iudicesque haererent ambigui
tandem ueritas respirauit oppressa et in abrupto necessitatis
mulier rufinum totius machinae confitetur auctorem nec adulterii
foeditate suppressa statimque legibus contemplatis 
concordes et iusti ambo sententia damnauere letali  quo
cognito constantius fremens et tamquam uindicem salutis suae
lugens exstinctum missis equitibus citis ursulum redire ad
comitatum minaciter  posse assistere ueritati sed ille spretis
qui prohibebant perrupit intrepidus ingressusque consistorium
ore et pectore libero docuit gesta hacque fiducia linguis
adulatorum occlusis et praefectum et se discrimine graui
subtraxit  tunc illud apud aquitanos euenit quod latior fama
uulgarat ueterator quidam ad lautum conuiuium rogatus et
mundum qualia sunt in his regionibus plurima cum uidisset
linteorum toralium purpureos clauos ita latissimos ut sibi
uicissim arte ministrantium cohaererent mensamque operimentis
paribus tectam anteriorem chlamydis partem utraque manu uehens
intrinsecus structuram omnem ut amictus adornauerat principalis
quae res patrimonium diues euertit  malignitate simili quidam
agens in rebus in hispania ad cenam itidem inuitatus cum
inferentes uespertina lumina pueros exclamasse audisset ex usu
uincamus uerbum sollemne interpretatum atrociter deleuit
nobilem domum  haec taliaque ideo magis magisque crescebant
quod constantius inpendio timidus  semper se ferri
sperabat ut dionysius tyrannus ille siciliae qui ob hoc idem
uitium et tonstrices docuit filias ne cui alieno ora committeret
leuiganda aedemque breuem ubi cubitare sueuerat alta
circumdedit fossa eamque ponte solubili superstrauit cuius
disiectos asseres et axiculos secum in somnum abiens transferebat
eosdemque compaginabat lucis initio processurus  inflabant
itidem has malorum ciuilium bucinas potentes in regia ea re ut
damnatorum petita bona suis accorporarent essetque materia per
uicinitates eorum late grassandi  namque ut documenta
liquida prodiderunt proximorum fauces aperuit primus omnium
constantinus sed eos medullis prouinciarum saginauit
constantius  sub hoc enim ordinum singulorum auctore
infinita cupidine diuitiarum arserunt sine iustitiae distinctione
uel recti inter ordinarios iudices rufinus primus praefectus
praetorio et inter militares equitum magister arbitio
praepositusque cubiculi laps  anus quaestor et in urbe
anicii quorum aemulationem posteritas tendens satiari numquam
potuit cum possessione multo maiore

  at persae in oriente per furta et latrocinia potiusquam
ut solebant antea per concursatorias pugnas hominum praedas
agitabant et pecorum quas nonnumquam lucrabantur ut repentini
aliquotiens superati multitudine militum amittebant interdum
nihil prospicere prorsus quod poterat rapi permittebantur 
musonianus tamen praefectus praetorio multis ut ante diximus
bonis artibus eruditus sed uenalis et flecti a ueritate pecunia
facilis per emissarios quosdam fallendi perstringendique gnaros
persarum scitabatur consilia assumpto in deliberationes huiusmodi
cassiano mesopotamiae duce stipendiis et discriminibus indurato
diuersis  qui cum fide concinente speculatorum aperte
cognossent saporem in extremis regni limitibus suorum sanguine
fuso multiplici aegre propulsare gentes infestas tamsaporem
ducem parti nostrae contiguum occultis per ignotos milites
temptauere colloquiis ut si copiam fors dedisset suaderet regi
per litteras pacem tandem aliquando cum principe romano firmare
ut hoc facto a latere damni securus perduelles aduolaret
assiduos  paruit tamsapor hisque fretus refert ad regem quod
bellis acerrimis constantius implicatus pacem postulat
precatiuam dumque ad chionitas et cusenos haec scripta
mittuntur in quorum confiniis agebat hiemem sapor tempus
interstitit longum

  haec dum per eoas partes et gallias pro captu temporum
disponuntur constantius quasi cluso iani templo stratisque
hostibus cunctis romam uisere gestiebat post magnenti exitium
absque nomine ex sanguine romano triumphaturus  nec enim
gentem ullam bella cientem per se superauit aut uictam
fortitudine suorum comperit ducum uel addidit quaedam imperio aut
usquam in necessitatibus summis primus uel inter primos est
uisus sed ut pompam nimis extentam rigentiaque auro uexilla et
pulchritudinem stipatorum ostenderet agenti tranquillius populo
haec uel simile quidquam uidere nec speranti umquam nec optanti
 ignorans fortasse quosdam ueterum principum in pace quidem
lictoribus fuisse contentos ubi uero proeliorum ardor nihil
perpeti poterat segne alium anhelante rabido flatu uentorum
lenunculo se commisisse piscantis alium ad deciorum exempla
uouisse pro re publica spiritum alium hostilia castra per semet
ipsum cum militibus infimis explorasse diuersos denique actibus
inclaruisse magnificis ut glorias suas posteritatis celebri
memoriae commendarent  ut igitur multa quaeque consumpta sunt
in apparatu  secunda orfiti praefectura transcurso ocriculo
elatus honoribus magnis stipatusque agminibus formidandis
tamquam acie ducebatur instructa omnium oculis in eo contuitu
pertinaci intentis  cumque urbi propinquaret senatus officia
reuerendasque patriciae stirpis effigies ore sereno contemplans
non ut cineas ille pyrrhi legatus in unum coactam multitudinem
regum sed asylum mundi totius adesse existimabat  unde cum
se uertisset ad plebem stupebat qua celeritate omne quod
ubique est hominum genus confluxerit romam et tamquam euphraten
armorum specie territurus aut rhenum altrinsecus praeeuntibus
signis insidebat aureo solus ipse carpento fulgenti claritudine
lapidum uariorum quo micante lux quaedam misceri uidebatur
alterna  eumque post antegressos multiplices alios purpureis
subtegminibus texti circumdedere dracones hastarum aureis
gemmatisque summitatibus illigati hiatu uasto perflabiles et ideo
uelut ira perciti sibilantes caudarumque uolumina relinquentes
in uentum  et incedebat hinc inde ordo geminus armatorum
clipeatus atque cristatus corusco lumine radians nitidis loricis
indutus sparsique catafracti equites quos clibanarios dictitant
personati thoracum muniti tegminibus et limbis ferreis cincti
ut praxitelis manu polita crederes simulacra non uiros quos
lamminarum circuli tenues apti corporis flexibus ambiebant per
omnia membra diducti ut quocumque artus necessitas commouisset
uestitus congrueret iunctura cohaerenter aptata  augustus
itaque faustis uocibus appellatus non montium litorumque
intonante fragore cohorruit talem se tamque immobilem qualis in
prouinciis suis uisebatur ostendens  nam et corpus
perhumile curuabat portas ingrediens celsas et uelut collo munito
rectam aciem luminum tendens nec dextra uultum nec laeua
flectebat tamquam figmentum hominis nec cum rota concuteret
nutans nec spuens aut os aut nasum tergens uel fricans manumue
agitans uisus est umquam  quae licet affectabat erant tamen
haec et alia quaedam in citeriore uita patientiae non mediocris
indicia ut existimari dabatur uni illi concessae  quod
autem per omne tempus imperii nec in consessum uehiculi quemquam
suscepit nec in trabea socium priuatum asciuit ut fecere
principes consecrati et similia multa elatus in arduum
supercilium tamquam leges aequissimas obseruauit praetereo memor
ea me rettulisse cum incidissent  proinde romam ingressus
imperii uirtutumque omnium larem cum uenisset ad rostra
perspectissimum priscae potentiae forum obstipuit perque omne
latus quo se oculi contulissent miraculorum densitate
praestrictus allocutus nobilitatem in curia populumque e
tribunali in palatium receptus fauore multiplici laetitia
fruebatur optata et saepe cum equestres ederet ludos dicacitate
plebis oblectabatur nec superbae nec a libertate coalita
desciscentis reuerenter modum ipse quoque debitum seruans 
non enim ut per ciuitates alias ad arbitrium suum certamina
finiri patiebatur sed ut mos est uariis casibus permittebat
deinde intra septem montium culmina per accliuitates planitiemque
posita urbis membra collustrans et suburbana quidquid uiderat
primum id eminere inter alia cuncta sperabat iouis tarpei
delubra quantum terrenis diuina praecellunt lauacra in modum
prouinciarum exstructa amphitheatri molem solidatam lapidis
tiburtini compage ad cuius summitatem aegre uisio humana
conscendit pantheum uelut regionem teretem speciosa celsitudine
fornicatam elatosque uertices scansili suggestu concharum
priorum principum imitamenta portantes et urbis templum forumque
pacis et pompei theatrum et odeum et stadium aliaque inter haec
decora urbis aeternae  uerum cum ad traiani forum uenisset
singularem sub omni caelo structuram ut opinamur etiam numinum
assensione mirabilem haerebat attonitus per giganteos contextus
circumferens mentem nec relatu effabiles nec rursus mortalibus
appetendos omni itaque spe huiusmodi quidquam conandi depulsa
traiani equum solum locatum in atrii medio qui ipsum principem
uehit imitari se uelle dicebat et posse  cui prope astans
regalis hormisdas cuius e perside discessum supra monstrauimus
respondit astu gentili ante inquit imperator stabulum tale
condi iubeto si uales equus quem fabricare disponis ita late
succedat ut iste quem uidemus is ipse interrogatus quid de
roma sentiret id tantum sibi placuisse aiebat quod didicisset
ibi quoque homines mori  multis igitur cum stupore uisis
horrendo imperator in fama querebatur ut inualida uel maligna
quod augens omnia semper in maius erga haec explicanda quae
romae sunt obsolescit deliberansque diu quid ageret urbis
addere statuit ornamentis ut in proximo circo erigeret
obeliscum cuius originem formamque loco competenti monstrabo
 inter haec helenae sorori constanti iuliani coniugi
caesaris romam affectionis specie ductae regina tunc
insidiabatur eusebia ipsa quoad uixerat sterilis quaesitumque
uenenum bibere per fraudem illexit ut quotiensque concepisset
immaturum abiceret partum  nam et pridem in galliis cum
marem genuisset infantem hoc perdidit dolo quod obstetrix
corrupta mercede mox natum praesecto plus quam conuenerat
umbilico necauit tanta tamque diligens opera nauabatur ne
fortissimi uiri suboles appareret  cupiens itaque
augustissima omnium sede morari diutius imperator ut otio
puriore frueretur et uoluptate assiduis nuntiis terrebatur et
certis indicantibus suebos raetias incursare quadosque ualeriam
et sarmatas latrocinandi peritissimum genus superiorem moesiam
et secundam populari pannoniam quibus percitus tricensimo
postquam ingressus est die quartum kalendas iunias ab urbe
profectus per tridentum iter in illyricum festinauit  unde
misso in locum marcelli seuero bellorum usu et maturitate
firmato ursicinum ad se uenire praecepit et ille litteris
gratanter acceptis sirmium uenit comitantibus solis 
libratisque diu super pace consiliis quam fundari posse cum
persis musonianus rettulerat in orientem cum magisterii
remittitur potestate prouectis e consortio nostro ad regendos
milites natu maioribus adolescentes eum sequi iubemur quidquid
pro re publica mandauerit impleturi

  at caesar exacta apud senonas hieme turbulenta augusto
nouies seque iterum consule germanicis undique circumfrementibus
minis secundis ominibus motus remos properauit alacrior magisque
laetus quod exercitum regebat seuerus nec discors nec arrogans
sed longa militiae frugalitate compertus et eum recta praeeuntem
secuturus ut ductorem morigerus miles  parte alia barbatio
post siluani interitum promotus ad peditum magisterium ex italia
iussu principis cum uiginti quinque milibus armatorum rauracos
uenit  cogitatum est enim solliciteque praestructum ut
saeuientes ultra solitum alamanni uagantesque fusius multitudine
geminata nostrorum forcipis specie trusi in angustias
caederentur  dum haec tamen rite disposita celerantur laeti
barbari ad tempestiua furta sollertes inter utriusque exercitus
castra occulte transgressi inuasere lugdunum incautam eamque
populatam ui subita concremassent ni clausis aditibus
repercussi quidquid extra oppidum potuit inueniri uastassent
 qua clade cognita agili studio caesar missis cuneis tribus
equitum expeditorum et fortium tria obseruauit itinera sciens per
ea erupturos procul dubio grassatores nec co  inanti
irritus fuit  cunctis enim qui per eos tramites exiere
truncatis receptaque praeda omni intacta hi soli innoxii absoluti
sunt qui per uallum barbationis transiere securi ideo labi
permissi quod bainobaudes tribunus et ualentinianus postea
imperator cum equestribus turmis quas regebant ad exsequendum
id ordinati a cella tribuno scutariorum qui barbationi sociatus
uenerat ad procinctum iter obseruare sunt uetiti unde redituros
didicere germanos  quo non contentus magister peditum
ignauus et gloriarum iuliani peruicax obtrectator sciens se id
contra utilitatem romaniae iussisse  hoc enim cum argueretur
cella confessus est  relatione fefellit constantium finxitque
hos eosdem tribunos ad sollicitandos milites quos duxerat per
speciem uenisse negotii publici qua causa abrogata potestate ad
lares rediere priuati  isdem diebus exercituum aduentu
perterriti barbari qui domicilia fixere cis rhenum partim
difficiles uias et suapte natura cliuosas concaedibus clausere
sollerter arboribus immensi roboris caesis alii occupatis
insulis sparsis crebro per flumen ferum ululantes et lugubre
conuiciis romanos incessebant et caesarem qui grauiore motu
animi percitus ad corripiendos aliquos septem a barbatione
petierat naues ex his quas uelut transiturus amnem ad
compaginandos parauerat pontes qui ne quid per eum
impetraretur omnes incendit  doctus denique exploratorum
delatione recens captorum aestate iam torrida fluuium uado posse
transiri hortatus auxiliares uelites cum bainobaude cornutorum
tribuno misit facinus memorabile si iuuisset fors patraturos
qui nunc incedendo per breuia aliquotiens scutis in modum
alueorum suppositis nando ad insulam uenere propinquam egressique
promisce uirile et muliebre secus sine aetatis ullo discrimine
trucidabant ut pecudes nanctique uacuas lintres per eas licet
uacillantes euecti huiusmodi loca plurima perruperunt et ubi
caedendi satias cepit opimitate praedarum onusti cuius partem
ui fluminis amiserunt rediere omnes incolumes  hocque
comperto residui germani ut infido praesidio insularum relicto ad
ulteriora necessitudines et fruges opesque barbaricas
contulerunt  conuersus hinc iulianus ad reparandas tres
tabernas munimentum ita cognominatum haud ita dudum
obstinatione subuersum hostili quo aedificato constabat ad
intima galliarum ut consueuerant adire germanos arceri et opus
spe celerius consummauit et uictum defensoribus ibi locandis ex
barbaricis messibus non sine discriminis metu collectum militis
manu condidit ad usus anni totius  nec sane hoc solo
contentus sibi quoque uiginti dierum alimenta parata collegit
libentius enim bellatores quaesito dexteris propriis utebantur
admodum indignati quoniam ex commeatu qui eis recens aduectus
est ideo nihil sumere potuerunt quod partem eius barbatio cum
transiret iuxta superbe praesumpsit residuumque quod superfuit
congestum in aceruum exussit quae utrum ut uanus gerebat et
demens an mandatu principis confidenter nefanda multa temptabat
usque in id temporis latuit  illud tamen rumore tenus
ubique iactabatur quod iulianus non leuaturus incommoda
galliarum electus est sed ut possit per bella deleri saeuissima
rudis etiamtum ut existimabatur et ne sonitum quidem duraturus
armorum  dum castrorum opera mature consurgit militisque
pars stationes praetendit agrarias alia frumenta insidiarum metu
colligit caute multitudo barbarica rumorem nimia uelocitate
praeuersa barbationem cum exercitu quem regebat ut praedictum
est gallico uallo discretum impetu repentino aggressa sequensque
fugientes ad usque rauracos et ultra quoad potuit rapta
sarcinarum et iumentorum cum calonibus parte maxima redit ad
suos  et ille tamquam expeditione euentu prospero terminata
milite disperso per stationes hibernas ad comitatum imperatoris
reuertit crimen compositurus in caesarem ut solebat

  quo dispalato foedo terrore alamannorum reges
chnodomarius et uestralpus urius quin etiam et ursicinus cum
serapione et suomario et hortario in unum robore uirium suarum
omni collecto bellicumque  uenere prope urbem argentoratum
extrema metuentem caesarem arbitrati retrocessisse cum ille tum
etiam perficiendi munimenti studio stringeretur  erexit autem
confidentiam caput altius attollentium scutarius perfuga qui
commissi criminis metuens poenam transgressus ad eos post ducis
fugati discessum armatorum tredecim milia tantum remansisse cum
iuliano docebat is enim numerus eum sequebatur  barbara
feritate certaminum rabiem undique concitante  cuius
asseueratione eadem subinde replicantis ad maiora stimulati
fiducia missis legatis satis pro imperio caesari mandauerunt ut
terris abscederet uirtute sibi quaesitis et ferro qui ignarus
pauendi nec ira nec dolore perculsus sed fastus barbaricos
ridens tentis legatis ad usque perfectum opus castrorum in eodem
gradu constantiae stetit immobilis  agitabat autem
miscebatque omnia sine modo ubique sese diffunditans et princeps
audendi periculosa rex chnodomarius ardua subrigens supercilia
ut saepe secundis rebus elatus  nam et decentium caesarem
superauit aequo marte congressus et ciuitates erutas multas
uastauit et opulentas licentiusque diu nullo refragante gallias
persultauit ad cuius roborandam fiduciam recens quoque fuga
ducis accessit numero praestantis et uiribus  alamanni enim
scutorum insignia contuentes norant eos milites permisisse paucis
suorum latronibus terram quorum metu aliquotiens antequam
gradum conferrent amissis pluribus abiere dispersi quae anxie
ferebat sollicitus caesar quod trudente ipsa necessitate
digresso periculi socio cum paucis licet fortibus populosis
gentibus occurrere cogebatur  iamque solis radiis
rutilantibus tubarumque concinente clangore pedestres copiae
lentis incessibus educuntur earumque lateri equestres iunctae
sunt turmae inter quas catafractarii erant et sagittarii
formidabile genus armorum  et quoniam a loco unde romana
promota sunt signa ad usque uallum barbaricum quarta leuga
signabatur et decima id est unum et uiginti milia passuum
utilitati securitatique recte consulens caesar reuocatis
procursatoribus iam ante egressis indictaque solitis uocibus
quiete cuneatim circumsistentes alloquitur genuina placiditate
sermonis  urget ratio salutis tuendae communis ut
parcissime dicam non iacentis animi caesarem hortari uos et
orare commilitones mei ut adulta robustaque uirtute confisi
cautiorem uiam potius eligamus ad toleranda uel ad depellenda
quae sperantur non praeproperam et ancipitem  ut enim in
periculis iuuentutem impigram esse conuenit et audacem ita cum
res postulat regibilem et consultam quid igitur censeo si
arbitrium affuerit uestrum iustaque sustinet indignatio paucis
absoluam  iam dies in meridiem uergit lassitudine nos
itineris fatigatos scrupulosi tramites excipient et obscuri nox
senescente luna nullis sideribus adiuuanda terrae protinus aestu
flagrantes nullis aquarum subsidiis fultae quae si dederit
quisquam commode posse transiri ruentibus hostium examinibus post
otium cibique refectionem et potus quid nos agimus quo uigore
inedia siti laboreque membris marcentibus occurramus  ergo
quoniam negotiis difficillimis quoque saepe dispositio tempestiua
prospexit et statum nutantium rerum recto consilio in bonam
partem accepto aliquotiens diuina remedia repararunt hic
quaeso uallo fossaque circumdati diuisis uigiliis quiescamus
somnoque et uictu congruis potiti pro tempore pace dei sit
dictum triumphaturas aquilas et uexilla uictricia primo lucis
moueamus exordio  nec finiri perpessi quae dicebantur
stridore dentium infrendentes ardoremque pugnandi hastis
illidendo scuta monstrantes in hostem se duci iam conspicuum
exorabant caelitis dei fauore fiduciaque sui et fortunati
rectoris expertis uirtutibus freti atque ut exitus docuit
salutaris quidam genius praesens ad dimicandum eos dum adesse
potuit incitabat  accessit huic alacritati plenus celsarum
potestatum assensus maximeque florenti praefecti praetorio
periculose quidem sed ratione secunda pugnandum esse censentis
dum starent barbari conglobati qui si diffluxissent motum
militis in seditiones natiuo calore propensioris ferri non posse
aiebat extortam sibi uictoriam ut putauit non sine ultimorum
conatu grauiter toleraturi  addiderat autem fiduciam nostris
consideratio gemina recordantibus quod anno nuper emenso
romanis per transrhenana spatia fusius uolitantibus nec uisus est
quisquam laris sui defensor nec obuius stetit sed concaede
arborum densa undique semitis clausis sidere urente brumali aegre
uixere barbari longius amendati quodque imperatore terras eorum
ingresso nec resistere ausi nec apparere pacem impetrauerunt
suppliciter obsecrantes  sed nullus mutatam rationem
temporis aduertebat quod tunc tripertito exitio premebantur
imperatore urgente per raetias caesare proximo nusquam elabi
permittente finitimis quos hostes fecere discordiae modo non
occipitia conculcantibus hinc indeque cinctorum postea uero pace
data discesserat imperator et sedata iurgiorum materia uicinae
gentes iam concordabant et turpissimus ducis romani digressus
ferociam natura conceptam auxit in maius  alio itidem modo
res est aggrauata romana ex negotio tali regii duo fratres
uinculo pacis astricti quam anno praeterito impetrauerant a
constantio nec tumultuare nec commoueri sunt aussi sed paulo
postea uno ex his gundomado qui potior erat fideique firmioris
per insidias interempto omnis eius populus cum nostris hostibus
conspirauit et confestim uadomarii plebs ipso inuito ut
asserebat agminibus bella cientium barbarorum sese coniunxit
 cunctis igitur summis infimisque approbantibus tunc
opportune congrediendum nec de rigore animorum quidquam
remittentibus exclamauit subito signifer perge felicissime
omnium caesar quo te fortuna prosperior ducit tandem per te
uirtutem et consilia militare sentimus praei nos ut faustus
antesignanus et fortis experieris quid miles sub conspectu
bellicosi ductoris testisque indiuidui gerendorum modo adsit
superum numen uiribus efficiet excitatis  his auditis cum
nullae laxarentur indutiae promotus exercitus prope collem
aduenit molliter editum opertum segetibus iam maturis a
superciliis rheni haud longo interuallo distantem ex cuius
summitate speculatores hostium tres equites exciti subito
nuntiaturi romanum exercitum aduentare festinarunt ad suos unus
uero pedes qui sequi non potuit captus agilitate nostrorum
indicauit per triduum et trinoctium flumen transisse germanos
 quos cum iam prope densantes semet in cuneos nostrorum
conspexere ductores steterunt uestigiis fixis antepilanis
hastatisque et ordinum primis uelut insolubili muro fundatis et
pari cautela hostes stetere cunctati  cumque ita ut ante
dictus docuerat perfuga equitatum omnem a dextro latere sibi
uidissent oppositum quidquid apud eos per equestres copias
praepollebat in laeuo cornu locauere confertum isdemque sparsim
pedites miscuere discursatores et leues profecto ratione tuta
poscente  norant enim licet prudentem ex equo bellatorem cum
clibanario nostro congressum frena retinentem et scutum hastam
una manu uibrante tegminibus ferreis abscondito bellatori nocere
non posse peditem uero inter ipsos discriminum uertices cum
nihil caueri solet praeter id quod occurrit humiliter occulte
reptantem latere forato iumenti incautum rectorem praecipitem
agere leui negotio trucidandum  hoc itaque disposito dextrum
sui latus struxere clandestinis insidiis et obscuris ductabant
autem populos omnes pugnaces et saeuos chnodomarius et serapio
potestate excelsiores ante alios reges  et chnodomarius
quidem nefarius belli totius incentor cuius uertici flammeus
torulus aptabatur anteibat cornu sinistrum audax et fidus
ingenti robore lacertorum ubi ardor proelii sperabatur immanis
equo spumante sublimior erectus in iaculum formidandae uastitatis
armorumque nitore conspicuus ante alios et strenuus miles et
utilis praeter ceteros ductor  latus uero dextrum serapio
agebat etiamtum adultae lanuginis iuuenis efficacia praecurrens
aetatem mederichi fratris chnodomarii filius hominis quoad
uixerat perfidissimi ideo sic appellatus quod pater eius diu
obsidatus pignore tentus in galliis doctusque graeca quaedam
arcana hunc filium suum agenarichum genitali uocabulo dictitatum
ad serapionis transtulit nomen  hos sequebantur potestate
proximi reges numero quinque regalesque decem et optimatum series
magna armatorumque milia triginta et quinque ex uariis
nationibus partim mercede partim pacto uicissitudinis reddendae
quaesita  iamque toruum concrepantibus tubis seuerus dux
romanorum aciem dirigens laeuam cum prope fossas armatorum
refertas uenisset unde dispositum erat ut abditi repente exorti
cuncta turbarent stetit impauidus suspectiorque de obscuris nec
referre gradum nec ulterius ire temptauit  quo uiso
animosus contra labores maximos caesar ducentis equitibus
saeptus ut ardor negotii flagitabat agmina peditum impetu
ueloci discurrerent uerbis hortabatur  et quoniam alloqui
pariter omnes nec longitudo spatiorum extenta nec in unum coactae
multitudinis permitteret crebritas et alioqui uitabat grauioris
inuidiae pondus ne uideretur id affectasse quod soli sibi
deberi augustus existimabat cautior sui hostium tela
praeteruolans his et similibus notos pariter et ignotos ad
faciendum fortiter accendebat  aduenit o socii iustum
pugnandi iam tempus olim exoptatum mihi uobiscum quod antehac
arcessentes arma inquietis motibus poscebatis  item cum ad
alios postsignanos in acie locatos extrema uenisset en
inquit commilitones diu speratus praesto est dies compellens
nos omnes elutis pristinis maculis romanae maiestati reddere
proprium decus hi sunt barbari quos rabies et immodicus furor
ad perniciem rerum suarum coegit occurrere nostris uiribus
opprimendos  alios itidem bellandi usu diutino callentes
aptius ordinans his exhortationibus adiuuabat exsurgamus uiri
fortes propellamus fortitudine congrua illisa nostris partibus
probra quae contemplans caesaris nomen cunctando suscepi 
quoscumque autem pugnae signum inconsulte poscentes rupturosque
imperium irrequietis motibus peruideret quaeso inquit ne
hostes uertendos in fugam sequentes auidius futurae uictoriae
gloriam uioletis neu quis ante necessitatem ultimam cedat nam
fugituros procul dubio deseram hostium terga caesuris adero
indiscretus si hoc pensatione moderata fiat et cauta  haec
aliaque in eundem modum saepius replicando maiorem exercitus
partem primae barbarorum opposuit fronti et subito alamannorum
peditum fremitus indignationi mixtus auditus est unanimi
conspiratione uociferantium relictis equis secum oportere uersari
regales ne si quid contigisset aduersum deserta miserabili
plebe facilem discedendi copiam repperirent  hocque comperto
chnodomarius iumento statim desiluit et secuti eum residui idem
fecere nihil morati nec enim eorum quisquam ambigebat partem
suam fore uictricem  dato igitur aeneatorum accentu
sollemniter signo ad pugnandum utrimque magnis concursum est
uiribus paulisper praepilabantur missilia et properantes concito
quam considerato cursu germani telaque dexteris explicantes
inuolauere nostrorum equitum turmas frendentes immania eorumque
ultra solitum saeuientium comae fluentes horrebant et elucebat
quidam ex oculis furor quos contra pertinax miles scutorum
obicibus uertices tegens eiectansque gladios uel tela concrispans
mortem minitantia perterrebat  cumque in ipso proeliorum
articulo eques se fortiter conturmaret et muniret latera sua
firmius pedes frontem artissimis conserens parmis erigebantur
crassi pulueris nubes uariique fuere discursus nunc
resistentibus nunc cedentibus nostris et obnixi genibus quidam
barbari peritissimi bellatores hostem propellere laborabant sed
destinatione nimia dexterae dexteris miscebantur et umbo trudebat
umbonem caelumque exsultantium cadentiumque resonabat uocibus
magnis et cum cornu sinistrum altius gradiens urgentium tot
agmina germanorum ui nimia pepulisset iretque in barbaros
fremens equites nostri cornu tenentes dextrum praeter spem
incondite discesserunt dumque primi fugientium postremos
impediunt gremio legionum protecti fixerunt integrato proelio
gradum  hoc autem exinde acciderat quod dum ordinum
restituitur series catafracti equites uiso rectore suo leuiter
uulnerato et consorte quodam per ceruicem equi labente pondere
armorum oppressi dilapsi qua quisque poterat peditesque
calcando cuncta turbassent ni conferti illi sibique uicissim
innexi stetissent immobiles igitur cum equites nihil praeter
fugae circumspectantes praesidia uidisset longius caesar concito
equo eos uelut repagulum quoddam cohibuit  quo agnito per
purpureum signum draconis summitati hastae longioris aptatum
uelut senectutis pandentis exuuias stetit unius turmae tribunus
et pallore timoreque perculsus ad aciem integrandam recurrit
 utque in rebus amat fieri dubiis eosdem lenius increpans
caesar quo inquit cedimus uiri fortissimi an ignoratis
fugam quae salutem numquam repperit irriti conatus stultitiam
indicare redeamus ad nostros saltim gloriae futuri participes
si eos pro re publica dimicantes relinquimus inconsulte 
haec reuerenter dicendo reduxit omnes ad munia subeunda bellandi
imitatus salua differentia ueterem sullam qui cum contra
archelaum mithridatis ducem educta acie proelio fatigabatur
ardenti relictus a militibus cunctis cucurrit in ordinem primum
raptoque et coniecto uexillo in partem hostilem ite dixerat
socii periculorum electi et scitantibus ubi relictus sim
imperator respondete nihil fallentes solus in boeotia pro
omnibus nobis cum dispendio sanguinis sui decernens 
proinde alamanni pulsis disiectisque equitibus nostris primam
aciem peditum incesserunt eam abiecta resistendi animositate
pulsuri  sed postquam comminus uentum est pugnabatur
paribus diu momentis cornuti enim et bracchiati usu proeliorum
diuturno firmati eos iam gestu terrentes barritum ciere uel
maximum qui clamor ipso feruore certaminum a tenui susurro
exoriens paulatimque adolescens ritu extollitur fluctuum cautibus
illisorum iaculorum deinde stridentium crebritate hinc indeque
conuolante puluis aequali motu assurgens et prospectum eripiens
arma armis corporaque corporibus obtrudebat  sed uiolentia
iraque incompositi barbari in modum exarsere flammarum nexamque
scutorum compagem quae nostros in modum testudinis tuebatur
scindebant ictibus gladiorum assiduis  quo cognito
opitulatum conturmalibus suis celeri cursu bataui uenere cum
regibus formidabilis manus extremae necessitatis articulo
circumuentos si iuuisset fors eruptura toruumque canentibus
classicis adultis uiribus certabatur  uerum alamanni bella
alacriter ineuntes altius anhelabant uelut quodam furoris affectu
opposita omnia deleturi spicula tamen uerutaque missilia non
cessabant ferrataeque arundines fundebantur quamquam etiam
comminus mucro feriebat contra mucronem et loricae gladiis
findebantur et uulnerati nondum effuso cruore ad audendum
exsertius consurgebant  pares enim quodam modo coiere cum
paribus alamanni robusti et celsiores milites usu nimio
dociles illi feri et turbidi hi quieti et cauti animis isti
fidentes grandissimis illi corporibus freti  resurgebat
tamen aliquotiens armorum pondere pulsus loco romanus lassatisque
impressus genibus laeuum reflectens poplitem barbarus subsidebat
hostem ultro lacessens quod indicium est obstinationis
extremae  exsiluit itaque subito ardens optimatium globus
inter quos decernebant et reges et sequente uulgo ante alios
agmina nostrorum irrupit et iter sibi aperiendo ad usque
primanorum legionem peruenit locatam in medio quae conformatio
castra praetoria dictitatur ubi densior et ordinibus frequens
miles instar turrium fixa firmitate consistens proelium maiore
spiritu repetiuit et uulneribus declinandis intentus seque in
modum myrmillonis operiens hostium latera quae nudabat ira
flagrantior destrictis gladiis perforabat  at illi
prodigere uitam pro uictoria contendentes temptabant agminis
nostri laxare compagem sed continuata serie peremptorum quos
romanus iam fidentior strauit succedebant barbari superstites
interfectis auditoque occumbentium gemitu crebro pauore perfusi
torpebant  fessi denique tot aerumnis et ad solam deinceps
strenui fugam per diuersos tramites tota celeritate digredi
festinabant ut e mediis saeuientis pelagi fluctibus quocumque
auexerit uentus eici nautici properant et uectores quod uoti
magis quam spei fuisse fatebitur quilibet tunc praesens 
aderatque propitiati numinis arbitrium clemens et secans terga
cedentium miles cum interdum flexis ensibus feriendi non
suppeterent instrumenta erepta ipsis barbaris tela eorum
uitalibus immergebat nec quisquam uulnerantium sanguine iram
expleuit nec satiauit caede multiplici dexteram uel miseratus
supplicantem abscessit  iacebant itaque plurimi transfixi
letaliter remedia mortis compendio postulantes alii semineces
labente iam spiritu lucis usuram oculis morientibus inquirebant
quorundam capita discissa trabalibus telis et pendentia iugulis
cohaerebant pars per limosum et lubricum solum in sociorum
cruore lapsi intactis ferro corporibus aceruis superruentium
obruti necabantur  quae ubi satis euenere prosperrime
ualidius instante uictore acumina densis ictibus hebescebant
splendentesque galeae sub pedibus uoluebantur et scuta ultimo
denique trudente discrimine barbari cum elati cadauerum aggeres
exitus impedirent ad subsidia fluminis petiuere quae sola
restabant eorum terga iam perstringentis  et quia cursu sub
armis concito fugientes miles indefessus urgebat quidam nandi
peritia eximi se posse discriminibus arbitrati animas fluctibus
commiserunt qua causa celeri corde futura praeuidens caesar cum
tribunis et ducibus clamore obiurgatorio prohibebat ne hostem
auidius sequens nostrorum quisquam se gurgitibus committeret
uerticosis  unde id obseruatum est ut marginibus
insistentes confoderent telorum uarietate germanos quorum si
quem morti uelocitas subtraxisset iacti corporis pondere ad ima
fluminis subsidebat  et uelut in quodam theatrali spectaculo
aulaeis miranda monstrantibus multa licebat iam sine metu uidere
nandi strenuis quosdam nescios adhaerentes fluitantes alios
cum expeditioribus linquerentur ut stipites et uelut luctante
amnis uiolentia uorari quosdam fluctibus inuolutos nonnullos
clipeis uectos praeruptas undarum occursantium moles obliquatis
meatibus declinantes ad ripas ulteriores post multa discrimina
peruenire spumans denique cruore barbarico decolor alueus
insueta stupebat augmenta  dum haec aguntur rex
chnodomarius reperta copia discedendi lapsus per funerum strues
cum satellitibus paucis celeritate rapida properabat ad castra
quae prope tribuncos et concordiam munimenta romana fixit
intrepidus ut escensis nauigiis dudum paratis ad casus ancipites
in secretis se secessibus amendaret  et quia non nisi rheno
transito ad territoria sua poterat peruenire uultum ne
agnosceretur operiens sensim rettulit pedem cumque propinquaret
iam ripis lacunam palustribus aquis interfusam circumgrediens
ut transiret calcata mollitie glutinosa equo est euolutus et
confestim licet obeso corpore grauior ad subsidium uicini collis
euasit quem agnitum  nec enim potuit celare qui fuerit
fortunae prioris magnitudine proditus  statim anhelo cursu
cohors cum tribuno secuta armis circumdatum aggerem nemorosum
cautius obsidebat perrumpere uerita ne fraude latenti inter
ramorum tenebras exciperetur occultas  quibus uisis
compulsus ad ultimos metus ultro se dedit solus egressus
comitesque eius ducenti numero et tres amici iunctissimi
flagitium arbitrati post regem uiuere uel pro rege non mori si
ita tulerit casus tradidere se uinciendos  utque natiuo
more sunt barbari humiles in aduersis disparesque in secundis
seruus alienae uoluntatis trahebatur pallore confusus claudente
noxarum conscientia linguam immensum quantum ab eo differens
qui post feros lugubresque terrores cineribus galliarum insultans
multa minabatur et saeua  quibus ita fauore superni numinis
terminatis post exactum iam diem occinente liticine reuocatus
inuitissimus miles prope supercilia rheni tendebat scutorumque
ordine multiplicato uallatus uictu fruebatur et somno 
ceciderunt autem in hac pugna romani quidem ducenti quadraginta
et tres rectores uero quattuor bainobaudes cornutorum tribunus
adaeque laipso et innocentius catafractarios ducens et uacans
quidam tribunus cuius non suppetit nomen ex alamannis uero sex
milia corporum numerata sunt in campo constrata et alii
inaestimabiles mortuorum acerui per undas fluminis ferebantur
 tunc iulianus ut erat fortuna sui spectatior meritisque
magis quam imperio potens augustus acclamatione concordi totius
exercitus appellatus ut agentes petulantius milites increpabat id
se nec sperare nec adipisci uelle iurando confirmans  et ut
augeret euentus secundi laetitiam concilio  eum spectare
chnodomarium sibi iussit offerri qui primo curuatus deinde humi
suppliciter fusus gentilique prece ueniam poscens bono animo
esse est iussus  et diebus postea paucis ductus ad comitatum
imperatoris missusque exinde romam in castris peregrinis quae
in monte sunt caelio morbo ueterni consumptus est  his tot
ac talibus prospero peractis euentu in palatio constanti quidam
iulianum culpantes ut princeps ipse delectaretur irrisiue
uictorinum ideo nominabant quod uerecunde referens quotiens
imperaret superatos indicabat saepe germanos  interque
exaggerationem inanium laudum ostentationemque aperte lucentium
inflabant ex usu imperatorem suopte ingenio nimium quidquid per
omnem terrae ambitum agebatur felicibus eius auspiciis
assignantes  quocirca magniloquentia elatus adulatorum tunc
et deinde edictis propositis arroganter satis multa mentiebatur
se solum cum gestis non affuisset et dimicasse et uicisse et
supplices reges gentium erexisse aliquotiens scribens et si
uerbi gratia eo agente tunc in italia dux quidam egisset fortiter
contra persas nulla eius mentione per textum longissimum facta
laureatas litteras ad prouinciarum damna mittebat se inter
primores uersatum cum odiosa sui iactatione significans 
exstant denique eius principis dicta in tabulariis publicis
condita  delata narrandi extollendoque semet in caelum ab
argentorato cum pugnaretur mansione quadragesima disparatus
describens proelium aciem ordinasse et stetisse inter signiferos
et barbaros fugasse praecipites sibique oblatum falso indicat
chnodomarium pro rerum indignitas super iuliani gloriosis
actibus conticescens quos sepelierat penitus ni fama res
maximas uel obumbrantibus plurimis silere nesciret

 marcellini historiae liber xuii  

  hac rerum uarietate quam iam digessimus ita conclusa
martius iuuenis rheno post argentoratensem pugnam otiose fluente
securus sollicitusque ne dirae uolucres consumerent corpora
peremptorum sine discretione cunctos humari mandauit
absolutisque legatis quos ante certamen superba quaedam portasse
praediximus ad tres tabernas reuertit  unde cum captiuis
omnibus praedam mediomatricos seruandam ad reditum usque suum
duci praecepit et petiturus ipse mogontiacum ut ponte compacto
transgressus in suis requireret barbaros cum nullum reliquisset
in nostris refragante uetabatur exercitu uerum facundia
iucunditateque sermonum allectum in uoluntatem traduxerat suam
amor enim post documenta flagrantior sequi libenter hortatus est
omnis operae conturmalem auctoritate magnificum ducem plus
laboris indicere sibi quam militi sicut perspicue contigit
assuetum moxque ad locum praedictum est uentum flumine pontibus
constratis transmisso occupauere terras hostiles  at barbari
perstricti negotii magnitudine qui se in tranquillo positos
otio tunc parum inquietari posse sperabant aliorum exitio quid
fortunis suis immineret anxie cogitantes simulata pacis
petitione ut primae uertiginis impetum declinarent misere
legatos cum uerbis compositis quae denuntiarent concordem
foederum firmitatem incertumque quo consilio stat 
institutos mutata uoluntate per alios cursu celeri uenire
compulsos acerrimum nostris minati sunt bellum ni eorum
regionibus excessissent  quibus clara fide compertis caesar
noctis prima quiete nauigiis modicis et uelocibus octingentos
imposuit milites  eorum uiginti sursum uersum decurso egressi
quidquid inuenire potuerint ferro uiolarent et flammis  quo
ita disposito solis primo exortu uisis per montium uertices
barbaris ad celsiora ducebatur alacrior miles nulloque inuento 
hoc si quidem opinati discessere confestim  eminus ingentia fumi
uolumina uisebantur indicantia nostros perruptas populari terras
hostiles  quae res germanorum perculit animos atque desertis
insidiis quas per arta loca et latebrosa struxerant nostris
trans menum nomine fluuium ad opitulandum suis necessitudinibus
auolarunt  ut enim in rebus amat fieri dubiis et turbatis
hinc equitum nostrorum accursu inde nauigiis uectorum militum
impetu repentino perterrefacti euadendi subsidium uelox locorum
inuenere prudentes quorum digressu miles libere gradiens
opulentas pecore uillas et frugibus rapiebat nulli parcendo
extractisque captiuis domicilia cuncta curatius ritu romano
constructa flammis subditis exurebat  emensaque aestimatione
decimi lapidis cum prope siluam uenisset squalore tenebrarum
horrendam stetit diu cunctando indicio perfugae doctus per
subterranea quaedam occulta fossasque multifidas latere plurimos
ubi habile uisum fuerit erupturos  ausi tamen omnes
accedere fidentissime ilicibus incisis et fraxinis roboreque
abietum magno semitas inuenere constratas ideoque gradientes
cautius retro non nisi per anfractus longos et asperos ultra
progredi posse uix indignationem capientibus animis aduertebant
 et quoniam aeris urente saeuitia cum discriminibus ultimis
laboratur in cassum  aequinoctio quippe autumnali exacto per eos
tractus superfusae niues oppleuere montes simul et campos 
opus arreptum est memorabile  et dum nullus obsisteret
munimentum quod in alamannorum solo conditum traianus suo nomine
uoluit appellari dudum uiolentius oppugnatum tumultuario studio
reparatum est locatisque ibi pro tempore defensoribus ex
barbarorum uisceribus alimenta congesta sunt  quae illi
maturata ad suam perniciem contemplantes metuque rei peractae
uolucriter congregati precibus et humilitate suprema petiere
missis oratoribus pacem quam caesar omni consiliorum uia firmata
causatus ueri similia plurima per decem mensuum tribuit
interuallum id nimirum sollerti colligens mente quod castra
supra quam optari potuit occupata sine obstaculo tormentis
muralibus et apparatu deberent ualido communiri  hac fiducia
tres immanissimi reges uenerunt tandem aliquando iam trepidi ex
his qui misere uictis apud argentoratum auxilia iurantes
conceptis ritu patrio uerbis nihil inquietum acturos sed foedera
ad praestitutum usque diem quia id nostris placuerat cum
munimento seruaturos intacto frugesque portaturos umeris si
defuisse sibi docuerint defensores quod utrumque metu perfidiam
frenante fecerunt  hoc memorabili bello comparando quidem
punicis et teutonicis sed dispendiis rei romanae peracto
leuissimis ut faustus caesar exsultabat et felix credique
obtrectatoribus potuit ideo fortiter eum ubique fecisse
fingentibus quod oppetere dimicando gloriose magis optabat quam
damnatorum sorte sicut sperabant ut frater gallus occidi ni
pari proposito post excessum quoque constanti actibus mirandis
inclaruisset

  quibus ut in tali re compositis firmiter ad sedes
reuertens hibernas sudorum reliquias repperit tales remos
seuerus magister equitum per agrippinam petens et iuliacum
francorum ualidissimos cuneos in sescentis uelitibus ut postea
claruit uacua praesidiis loca uastantes offendit hac
opportunitate in scelus audaciam erigente quod caesare in
alamannorum secessibus occupato nulloque uetante expleri se posse
praedarum opimitate sunt arbitrati sed metu iam reuersi
exercitus munimentis duobus quae olim exinanita sunt occupatis
se quoad fieri poterat tuebantur  hac iulianus rei nouitate
perculsus et coniciens quorsum erumperet si isdem transisset
intactis retento milite circumuallare disposuit  mosa
fluuius praeterlambit et ad usque quartum et quinquagesimum
diem decembri scilicet et ianuario mense obsidionales tractae
sunt morae destinatis barbarorum animis incredibili pertinacia
reluctantibus  tunc pertimescens sollertissimus caesar ne
obseruata nocte illuni barbari gelu uinctum amnem peruaderent
cotidie a sole in uesperum flexo ad usque lucis principium
lusoriis nauibus discurrere flumen ultro citroque milites
ordinauit ut crustis pruinarum diffractis nullus ad erumpendi
copiam facile perueniret hocque commento inedia et uigiliis et
desperatione postrema lassati sponte se propria dederunt
statimque ad comitatum augusti sunt missi  ad quos eximendos
periculo multitudo francorum egressa cum captos comperisset et
asportatos nihil amplius ausa repedauit ad sua hisque perfectis
acturus hiemem reuertit parisios caesar

  quia igitur plurimae gentes ui maiore collaturae capita
sperabantur dubia bellorum coniectans sobrius rector magnis
curarum molibus stringebatur dumque per indutias licet
negotiosas et breues aerumnosis possessorum damnis mederi posse
credebat tributi ratiocinia dispensauit  cumque florentius
praefectus praetorio cuncta permensus ut contendebat quidquid
in capitatione deesset ex conquisitis se supplere firmaret
talium gnarus animam prius amittere quam hoc sinere fieri
memorabat  norat enim huiusmodi prouisionum immo euersionum
ut uerius dixerim insanabilia uulnera saepe ad ultimam
egestatem prouincias contrusisse quae res ut docebitur postea
penitus euertit illyricum  ob quae praefecto praetorio ferri
non posse clamante se repente factum infidum cui augustus
summam commiserit rerum iulianus eum sedatius leniens scrupulose
computando et uere docuit non sufficere solum uerum etiam
exuberare capitationis calculum ad commeatuum necessarios
apparatus  nihilo minus tamen diu postea indictionale
augmentum oblatum sibi nec recitare nec subnotare perpessus humi
proiecit litterisque augusti monitus ex relatione praefecti non
agere ita perplexe ut uideretur parum florentio credi
rescripsit gratandum esse si prouincialis hinc inde uastatus
saltem sollemnia praebeat nedum incrementa quae nulla supplicia
egenis possent hominibus extorquere factumque est tunc et
deinde unius animi firmitate ut praeter solita nemo gallis
quidquam exprimere conaretur   denique inusitato exemplo
id petendo caesar impetrauerat a praefecto ut secundae belgicae
multiformibus malis oppressae dispositio sibi committeretur ea
uidelicet lege ut nec praefectianus nec praesidalis apparitor ad
soluendum quendam urgeret quo leuati solacio cuncti quos in
curam  susceperat nec interpellati ante praestitutum tempus
debita contulerunt

  inter haec recreandarum exordia galliarum administrante
secundam adhuc orfito praefecturam obeliscus romae in circo
erectus est maximo super quo nunc quia tempestiuum est pauca
discurram  urbem priscis saeculis conditam ambitiosa moenium
strue et portarum centum quondam aditibus celebrem hecatonpylos
thebas institutores ex facto cognominarunt cuius uocabulo
prouincia nunc usque thebais appellatur  hanc inter exordia
pandentis se late carthaginis improuiso excursu duces oppressere
poenorum posteaque reparatam persarum rex ille cambyses quoad
uixerat alieni cupidus et immanis aegypto perrupta aggressus
est ut opes exinde raperet inuidendas ne deorum quidem donariis
parcens  qui dum inter praedatores turbulente concursat
laxitate praepeditus indumentorum concidit pronus ac suomet
pugione quem aptatum femori dextro gestabat subita ui ruinae
nudato uulneratus paene letaliter interisset  longe autem
postea cornelius gallus octauiano res tenente romanas aegypti
procurator exhausit ciuitatem plurimis interceptis reuersusque
cum furtorum arcesseretur et populatae prouinciae metu
nobilitatis acriter indignatae cui negotium spectandum dederat
imperator stricto incubuit ferro is est si recte existimo
gallus poeta quem flens quodam modo in postrema bucolicorum
parte uergilius carmine leni decantat  in hac urbe inter
delubra ingentia diuersasque moles figmenta aegyptiorum numinum
exprimentes obeliscos uidimus plures aliosque iacentes et
comminutos quos antiqui reges bello domitis gentibus aut
prosperitatibus summarum rerum elati montium uenis uel apud
extremos orbis incolas perscrutatis excisos et erectos diis
superis in religione dicarunt  est autem obeliscus asperrimus
lapis in figuram metae cuiusdam sensim ad proceritatem
consurgens excelsam utque radium imitetur gracilescens
paulatim specie quadrata in uerticem productus angustum manu
leuigatus artifici  formarum autem innumeras notas
hieroglyphicas appellatas quas ei undique uidemus incisas
initialis sapientiae uetus insigniuit auctoritas  uolucrum
enim ferarumque etiam alieni mundi genera multa sculpentes ut ad
aeui quoque sequentes aetates ut impetratorum uulgatius
perueniret memoria promissa uel soluta regum uota monstrabant
 non enim ut nunc litterarum numerus praestitutus et facilis
exprimit quidquid humana mens concipere potest ita prisci
quoque scriptitarunt aegyptii sed singulae litterae singulis
nominibus seruiebant et uerbis nonnumquam significabant integros
sensus  cuius rei scientiam his interim duobus exemplis
 per uulturem naturae uocabulum pandunt quia mares nullos
posse inter has alites inueniri rationes memorant physicae
perque speciem apis mella conficientis indicant regem moderatori
cum iucunditate aculeos quoque innasci debere his insignibus
ostendentes et similia plurima  et quia sufflantes
adulatores ex more constantium id sine modo strepebant quod cum
octauianus augustus obeliscos duo ab heliupolitana ciuitate
transtulisset aegyptia quorum unus in circo maximo alter in
campo locatus est martio hunc recens aduectum difficultate
magnitudinis territus nec contrectare ausus est nec mouere
discant qui ignorant ueterem principem translatis aliquibus
hunc intactum ideo praeterisse quod deo soli speciali munere
dedicatus fixusque intra ambitiosi templi delubra quae contingi
non poterant tamquam apex omnium eminebat  uerum
constantinus id parui ducens auulsam hanc molem sedibus suis
nihilque committere in religionem recte existimans si ablatum
uno templo miraculum romae sacraret id est in templo mundi
totius iacere diu perpessus est dum translationi pararentur
utilia quo conuecto per alueum nili proiectoque alexandriae
nauis amplitudinis antehac inusitatae aedificata est sub
trecentis remigibus agitanda  quibus ita prouisis
digressoque uita principe memorato urgens effectus intepuit
tandemque sero impositus naui per maria fluentaque thybridis
uelut pauentis ne quod paene ignotus miserat nilus ipse parum
sub emeatus sui discrimine moenibus alumnis inferret defertur in
uicum alexandri tertio lapide ab urbe seiunctum unde chamulcis
impositus tractusque lenius per ostiensem portam piscinamque
publicam circo illatus est maximo  sola post haec restabat
erectio quae uix aut ne uix quidem sperabatur posse compleri 
idestisque periculum altis trabibus  ut machinarum cerneres
nemus  innectuntur uasti funes et longi ad speciem multiplicium
liciorum caelum densitate nimia subtexentes quibus colligatus
mons ipse effigiatus scriptilibus elementis paulatimque in arduum
per inane protentus diu pensilis hominum milibus multis tamquam
molendarias rotantibus metas cauea locatur in media eique sphaera
superponitur aenea aureis lamminis nitens qua confestim ui
ignis diuini contacta ideoque sublata facis imitamentum infigitur
aereum itidem auro imbratteatum uelut abundanti flamma
candentis  secutaeque aetates alios transtulerunt quorum
unus in uaticano alter in hortis sallusti duo in augusti
monumento erecti sunt  qui autem notarum textus obelisco
incisus est ueteri quem uidemus in circo hermapionis librum
secuti interpretatum litteris subiecimus graecis   
        
        
         
       
         
        
       
       
         
        
        
           
           
       
       
         
       
       
       
        
        
      
        
         
        
         
        
        
          
         
       et reliqua

  datiano et cereali consulibus cum uniuersa per gallias
studio cautiore disponerentur formidoque praeteritorum barbaricos
hebetaret excursus rex persarum in confiniis agens adhuc
gentium extimarum iamque cum chionitis et gelanis omnium
acerrimis bellatoribus pignore icto societatis rediturus ad sua
tamsaporis scripta suscepit pacem romanum principem nuntiantis
poscere precatiuam  ideoque non nisi infirmato imperii robore
temptari talia suspicatus latius semet extentans pacis
amplectitur nomen et condiciones proposuit graues missoque cum
muneribus narseo quodam legato litteras ad constantium dedit
nusquam a genuino fastu declinans quarum hunc fuisse accepimus
sensum  rex regum sapor particeps siderum frater solis et
lunae constantio caesari fratri meo salutem plurimam dico
gaudeo tandemque mihi placet ad optimam uiam te reuertisse et
incorruptum aequitatis agnouisse suffragium rebus ipsis expertum
pertinax alieni cupiditas quas aliquotiens ediderit strages 
quia igitur ueritatis ratio soluta esse debet et libera et
celsiores fortunas idem loqui decet atque sentire propositum
meum in pauca conferam reminiscens haec quae dicturus sum me
saepius replicasse  ad usque strymona flumen et macedonicos
fines tenuisse maiores meos antiquitates quoque uestrae
testantur haec me conuenit flagitare  ne sit arrogans quod
affirmo  splendore uirtutumque insignium serie uetustis regibus
antistantem sed ubique mihi cordi est recordatio cui coalitus
ab adolescentia prima nihil umquam paenitendum admisi 
ideoque armeniam recuperare cum mesopotamia debeo auo meo
composita fraude praereptam illud apud nos numquam in acceptum
feretur quod asseritis uos exsultantes nullo discrimine
uirtutis ac doli prosperos omnes laudari debere bellorum euentus
 postremo si morem gerere suadenti uolueris recte contemne
partem exiguam semper luctificam et cruentam ut cetera regas
securus prudenter reputans medellarum quoque artifices urere
nonnumquam et secare et partes corporum amputare ut reliquis uti
liceat integris hocque bestias factitare quae cum aduertant
cur maximo opere capiantur illud propria sponte amittunt ut
uiuere deinde possint impauidae  id sane pronuntio quod si
haec mea legatio redierit irrita post tempus hiemalis quietis
exemptum uiribus totis accinctus fortuna condicionumque aequitate
spem successus secundi fundante uenire quoad ratio siuerit
festinabo  his litteris diu libratis recto pectore quod
dicitur considerateque responsum est hoc modo  uictor
terra marique constantius semper augustus fratri meo sapori regi
salutem plurimam dico sospitati quidem tuae gratulor ut futurus
si uelis amicus cupiditatem uero semper indeflexam fusiusque
uagantem uehementer insimulo  mesopotamiam poscis ut tuam
perindeque armeniam et suades integro corpore adimere membra
quaedam ut salus eius deinceps locetur in solido quod 
infundendum est potiusquam ulla consensione firmandum accipe
igitur ueritatem non obtectam praestrigiis sed perspicuam
nullisque minis inanibus perterrendam  praefectus praetorio
meus opinatus aggredi negotium publicae utilitati conducens cum
duce tuo per quosdam ignobiles me inconsulto sermones conseruit
super pace non refutamus hanc nec repellimus adsit modo cum
decore et honestate nihil pudori nostro praereptura uel
maiestati  est enim absonum et insipiens nunc cum gestarum
rerum ordine  placatae sint aures inuidiae nobis multipliciter
illuxerunt cum deletis tyrannis totus orbis romanus nobis
obtemperat ea prodere quae contrusi in orientales angustias diu
seruauimus illibata  cessent autem quaeso formidines
quae nobis intentantur ex more cum ambigi nequeat non inertia
nos sed modestia pugnas interdum excepisse potiusquam intulisse
et nostra quotiens lacessimur fortissimo beneuolentiae spiritu
defensare id experiendo legendoque scientes in proeliis quibusdam
raro rem titubasse romanam in summa uero bellorum numquam ad
deteriora prolapsam  hanc legationem nullo impetrato
remissam  nec enim effrenatae regis cupiditati responderi
amplius quidquam potuit  post paucissimos dies secutus est
prosper comes et spectatus tribunus et notarius itemque
eustathius musoniano suggerente philosophus ut opifex suadendi
imperatoris scripta perferentes et munera enisuri apparatum
interim saporis arte quadam suspendere ne supra humanum modum
prouinciae munirentur arctoae

  inter quae ita ambigua iuthungi alamannorum pars italicis
conterminans tractibus obliti pacis et foederum quae adepti
sunt obsecrando raetias turbulente uastabant adeo ut etiam
oppidorum temptarent obsidia praeter solitum  ad quos
repellendos cum ualida manu missus barbatio in locum siluani
peditum promotus magister ignauus sed uerbis effusior
alacritate militum uehementer erecta prostrauit acerrime multos
ita ut exigua portio quae periculi metu se dedit in fugam
aegre dilapsa lares suos non sine lacrimis reuiseret et lamentis
 huic pugnae neuitta postea consul equestris praepositus
turmae et affuisse et fortiter fecisse firmatur

  isdem diebus terrae motus horrendi per macedoniam asiamque
et pontum assiduis pulsibus oppida multa concusserunt et montes
inter monumenta tamen multiformium aerumnarum eminuere
nicomediae clades bithyniae urbium matris cuius ruinarum
euentum uere breuiterque absoluam  primo lucis exortu diem
nonum kal septembrium concreti nubium globi nigrantium laetam
paulo ante caeli speciem confuderunt et amendato solis splendore
nec contigua uel apposita cernebantur ita oculorum optutu
praestricto humo inuolutus crassae caliginis squalor insedit 
dein uelut numine summo fatales contorquente manubias uentosque
ab ipsis excitante cardinibus magnitudo furentium incubuit
procellarum cuius impetu pulsorum auditus est montium gemitus et
elisi litoris fragor haecque secuti typhones atque presteres
cum horrifico tremore terrarum ciuitatem et suburbana funditus
euerterunt  et quoniam accliuitate collium aedes pleraeque
uehebantur aliae super alias concidebant reclangentibus cunctis
sonitu ruinarum immenso inter quae clamoribus uariis celsa
culmina resultabant quaeritantium coniugium liberosque et si quid
necessitudines artae constringunt  post horam denique
secundam multo ante tertiam aer iam sudus et liquidus latentes
retexit funereas strages nonnulli enim superruentium ruderum ui
nimia constipati sub ipsis interiere ponderibus quidam collo
tenus aggeribus obruti cum superesse possent si qui iuuisset
auxiliorum inopia necabantur alii lignorum exstantium acuminibus
fixi pendebant  uno ictu caesi complures paulo ante
homines tunc promiscae strages cadauerum cernebantur quosdam
domorum inclinata fastigia intrinsecus serabant intactos angore
et inedia consumendos inter quos aristaenetus affectatam recens
dioecensin curans uicaria potestate quam constantius ad honorem
uxoris eusebiae pietatis cognominarat animam hoc casu cruciatam
diutius exhalauit  alii subita magnitudine ruinae oppressi
isdem adhuc molibus conteguntur collisis quidam capitibus uel
umeris praesectis aut cruribus inter uitae mortisque confinia
aliorum adiumenta paria perferentium implorantes cum obtestatione
magna deserebantur  et superesse potuit aedium sacrarum et
priuatarum hominumque pars maior ni palantes abrupti flammarum
ardores per quinque dies et noctes quidquid consumi poterat
exussissent  adesse tempus existimo pauca dicere quae de
terrae pulsibus coniectura ueteres collegerunt ad ipsius enim
ueritatis arcana non modo haec nostra uulgaris inscitia sed ne
sempiterna quidem lucubrationibus longis nondum exhausta
physicorum iurgia penetrarunt unde ut in ritualibus et
pontificiis  obtemperatur obseruantibus sacerdotiis caute
ne alio deo pro alio nominato cum qui eorum terram concutiat
sit in abstruso piacula committantur  accidunt autem ut
opiniones aestimant inter quas aristoteles aestuat et laborat
aut in cauernis minutis terrarum quas graece syringas
appellamus impulsu crebriore aquis undabundis aut certe ut
anaxagoras affirmat uentorum ui subeuntium ima terrarum qui cum
soliditatibus concrustatis inciderint eruptiones nullas
repperientes eas partes soli conuibrant quas subrepserint
tumidi unde plerumque obseruatur terra tremente uentorum apud
nos spiramina nulla sentiri quod in ultimis eius secessibus
occupantur  anaximander ait arescentem nimia aestuum
siccitate aut post madores imbrium terram rimas pandere
grandiores quas penetrat supernus aer uiolentus et nimius ac
per eas uehementi spiritu quassatam cieri propriis sedibus qua
de causa terrores huiusmodi uaporatis temporibus aut nimia
aquarum caelestium superfusione contingunt ideoque neptunum
umentis substantiae potestatem ennosigaeon et sisichthona poetae
ueteres et theologi nuncuparunt  fiunt autem terrarum motus
modis quattuor aut enim brasmatiae sunt qui humum more aestus
imitus suscitantes sursum propellunt immanissimas moles ut in
asia delos emersit et thera et anaphe et rhodus ophiusa et
pelagia prioribus saeculis dictitata aureo quondam imbri
perfusa et eleusin in boeotia et apud tyrrhenos uulcanus
insulaeque plures aut climatiae qui limes ruentes et obliqui
urbes aedificia montesque complanant aut chasmatiae qui
grandiore motu patefactis subito uoratrinis terrarum partes
absorbent ut in atlantico mari europaeo orbe spatiosior insula
et in crisaeo sinu helice et bura et in ciminia italiae parte
oppidum saccumum ad erebi profundos hiatus abactae aeternis
tenebris occultantur  inter haec tria genera terrae motuum
mycematiae sonitu audiuntur minaci cum dissolutis elementa
compagibus ultro assiliunt uel relabuntur considentibus terris
tunc enim necesse est uelut taurinis reboare mugitibus fragores
fremitusque terrenos sed hinc ad exorsa

  at caesar hiemem apud parisios agens alamannos praeuenire
studio maturabat ingenti nondum in unum coactos sed ad insaniam
post argentoratum audaces omnes et saeuos opperiensque iulium
mensem unde sumunt gallicani procinctus exordia diutius
angebatur nec enim egredi poterat antequam ex aquitania
aestatis remissione solutis frigoribus et pruinis ueheretur
annona  sed ut est difficultatum paene omnium diligens ratio
uictrix multa mente uersans et uaria id tantum repperit solum
ut anni maturitate non exspectata barbaris occurreret insperatus
firmatoque consilio uiginti dierum frumentum ex eo quod erat in
sedibus consumendum ad usus diuturnitatem excoctum bucellatum
ut uulgo appellant umeris imposuit libentium militum hocque
subsidio fretus secundis ut ante auspiciis profectus est intra
mensem quintum uel sextum duas expeditiones consummari posse
urgentes et necessarias arbitratus  quibus paratis petit
primos omnium francos eos uidelicet quos consuetudo salios
appellauit ausos olim in romano solo apud toxandriam locum
habitacula sibi figere praelicentercui cum tungros uenisset
occurrit legatio praedictorum opinantium repperiri imperatorem
etiam tum in hibernis pacem sub hac lege praetendens ut
quiescentes eos tamquam in suis nec lacesseret quisquam nec
uexaret hos legatos negotio plene digesto oppositaque
condicionum perplexitate ut in isdem tractibus moraturus dum
redeunt muneratos absoluit  dictoque citius secutus
profectos seuero duce misso per ripam subito cunctos aggressus
tamquam fulminis turbo perculsit iamque precantes potiusquam
resistentes in opportunam clementiae partem effectu uictoriae
flexo dedentes se cum opibus liberisque suscepit  chamauos
itidem ausos similia adortus eadem celeritate partim cecidit
partim acriter repugnantes uiuosque captos compegit in uincula
alios praecipiti fuga trepidantes ad sua ne militem spatio longo
defatigaret abire interim permisit innocuos quorum legatis
paulo postea missis precatum consultumque rebus suis humi
prostratis sub obtutibus eius pacem hoc tribuit pacto ut ad sua
redirent incolumes

  cunctis igitur ex uoto currentibus studio peruigili
properans modis omnibus utilitatem fundare prouinciarum munimenta
tria recta serie superciliis imposita fluminis mosae subuersa
dudum obstinatione barbarica reparare pro tempore cogitabat et
ilico sunt instaurata procinctu paulisper omisso  atque ut
consilium prudens celeritas faceret tutum ex annona decem dierum
et septem quam in expeditionem pergens uehebat ceruicibus
miles portionem subtractam in isdem condidit castris sperans ex
chamauorum segetibus id suppleri posse quod ablatum est 
longe autem aliter accidit frugibus enim nondum etiam maturis
miles expensis quae portabat nusquam repperiens uictus extrema
minitans iulianum compellationibus incessebat et probris asianum
appellans graeculum et fallacem et specie sapientiae stolidum
utque inueniri solent quidam inter armatos uerborum uolubilitate
conspicui haec et similia multa strepebant  quo trahimur
spe meliorum abolita olim quidem dura et perpessu asperrima per
niues tolerantes et acumina crudelium pruinarum sed nunc pro
nefas cum ultimis hostium fatis instamus fame ignauissimo mortis
genere tabescentes  et ne qui nos turbarum existimet
concitores pro uita loqui sola testamur non aurum neque argentum
petentes quae olim nec contrectare potuimus nec uidere ita
nobis negata uelut contra rem publicam tot suscepisse labores et
pericula confutatis  et erat ratio iusta querellarum inter
tot enim rerum probabilium cursus articulosque necessitatum
ancipites sudoribus gallicanis miles exhaustus nec donatiuum
meruit nec stipendium iam inde ut iulianus illo est missus ea
re quod nec ipsi quod daret suppetere poterat usquam nec
constantius erogari more solito permittebat  hocque exinde
claruit fraude potiusquam tenacitate committi quod cum idem
caesar petenti ex usu gregario cuidam ut barbas detonderet
dedisset aliquid uile contumeliosis calumniis appetitus est a
gaudentio tunc notario ad explorandos eius actus diu morato per
gallias quem postea ipse interfici iusserat ut loco
monstrabitur competenti

  lenito tandem tumultu non sine blanditiarum genere uario
contextoque nauali ponte rheno transito terris alamannorum
calcatis seuerus magister equitum bellicosus ante haec et
industrius repente commarcuit  et qui saepe uniuersos ad
fortiter faciendum hortabatur et singulos tunc dissuasor
pugnandi contemptus uidebatur et timidus mortem fortasse metuens
aduentantem ut in tageticis libris legitur uel uegoicis fulmine
mox tangendos adeo hebetari ut nec tonitruum nec maiores aliquos
possint audire fragores et iter ignauiter egerat praeter
solitum ut ductores uiarum praeeuntes alacri gradu ultima
minitando terreret ni omnes conspirantes in unum se loca penitus
ignorare firmarent qui interdicti metuentes auctoritatem
nusquam deinde sunt progressi  inter has tamen moras
alamannorum rex suomarius ultro cum suis improuisus occurrit
ferox ante saeuiensque in damna romana sed tum lucrum existimans
insperatum si propria retinere permitteretur et quia uultus
incessusque supplicem indicabat susceptus bonoque animo esse
iussus et placido nihil arbitrio suo relinquens pacem genibus
curuatis orauit  et eam cum concessione praeteritorum sub hac
meruit lege ut captiuos redderet nostros et quotiens sit
necesse militibus alimenta praeberet susceptorum uilium more
securitates accipiens pro illatis quas si non ostendisset in
tempore sciret se rursus eadem flagitandum  quod ita recte
dispositum est impraepedite completo hortari nomine petendus
erat regis alterius pagus et quia nihil uidebatur deesse praeter
ductores nesticae tribuno scutariorum et chariettoni uiro
fortitudinis mirae imperauerat caesar ut magna quaesitum
industria comprehensumque offerrent sibi captiuum et correptus
uelociter adolescens ducitur alamannus pacto obtinendae salutis
pollicitus itinera se monstraturum  hoc progresso secutus
exercitus celsarum arborum obsistente concaede ire protinus
uetabatur uerum per circuitus longos et flexuosos ubi uentum est
tandem ad loca ira quisque percitus armatorum urebat agros
pecora diripiebat et homines resistentesque sine ulla parsimonia
contruncabant  his malis perculsus rex cum multiplices
regionum uicorumque reliquias cerneret exustorum ultimas
fortunarum iacturas adesse iam contemplatus orauit ipse quoque
ueniam facturum se imperanda iurandi exsecratione 
restituere uniuersos promisit id enim cura agebatur impensiore
detentisque plurimis reddidit paucos  quo cognito ad
indignationem iustam iulianus erectus cum munerandus uenisset ex
more quattuor comites eius quorum ope et fide maxime
nitebatur non ante absoluit dum omnes rediere captiui  ad
colloquium tandem accitus a caesare trementibus oculis adorato
uictorisque superatus aspectu condicione difficili premebatur hac
scilicet ut quoniam consentaneum erat post tot secundos
euentus ciuitates quoque reparari ui barbarorum excisas carpenta
et materias ex opibus suis suorumque praeberet et haec
pollicitus inprecatusque si perfidum quidquam egisset luenda
sibi cruore supplicia ad propria remeare permissus est annonam
enim transferre ita ut suomarius ea re compelli non potuit quod
ad internecionem regione eius uastata nihil inueniri poterat
quod daretur  ita reges illi tumentes quondam immaniter
rapinisque ditescere assueti nostrorum romanae potentiae iugo
subdidere colla iam domita et uelut inter tributarios nati et
educati obsecundabant imperiis ingrauate quibus hoc modo
peractis disperso per stationes milite consuetas ad hiberna
regressus est caesar

  haec cum in comitatu constantii subinde noscerentur 
erat enim necesse tamquam apparitorem caesarem super omnibus
gestis ad augusti referre scientiam  omnes qui plus poterant in
palatio adulandi professores iam docti recte consulta
prospereque completa uertebant in deridiculum talia sine modo
strepentes insulse in odium uenit cum uictoriis suis capella
non homo ut hirsutum iulianum carpentes appellantesque loquacem
talpam et purpuratam simiam et litterionem graecum et his
congruentia plurima atque ut tinnacula principi resonantes
audire haec taliaque gestienti uirtutes eius obruere uerbis
impudentibus conabantur ut segnem incessentes et timidum et
umbratilem gestaque secus uerbis comptioribus exornantem quod
non tunc primitus accidit  namque ut solet amplissima quaeque
gloria obiecta esse semper inuidiae legimus in ueteres quoque
magnificos duces uitia criminaque etiamsi inueniri non poterant
finxisse malignitatem spectatissimis actibus eorum offensam 
ut cimonem miltiadis filium insimulatum  saepe ante et
prope eurymedonta pamphylium flumen persarum populum deleuit
innumerum coegitque gentem insolentia semper elatam obsecrare
suppliciter pacem aemilianum itidem scipionem ut somniculosum
aemulorum incusari maliuolentia cuius impetrabili uigilantia
obstinatae in perniciem romae duae potentissimae sunt urbes
excisae  nec non etiam in pompeium obtrectatores iniqui multa
scrutantes cum nihil unde uituperari deberet inueniretur duo
haec obseruarunt ludibriosa et irrita quod genuino quodam more
caput digito uno scalpebat quodque aliquamdiu tegendi ulceris
causa deformis fasciola candida crus colligatum gestabat quorum
alterum factitare ut dissolutum alterum ut nouarum rerum cupidum
asserebant nihil interesse oblatrantes argumento subfrigido
quam partem corporis redimiret regiae maiestatis insigni eum
uirum quo nec fortior nec amantior quisquam patriae fuit ut
documenta praeclara testantur  dum haec ita aguntur romae
artemius curans uicariam praefecturam pro basso quoque agebat
qui recens promotus urbi praefectus fatali decesserat sorte
cuius administratio seditiones perpessa est turbulentas nec
memorabile quidquam habuit quod narrari sit dignum

  augusto inter haec quiescenti per hiemem apud sirmium
indicabant nuntii graues et crebri permixtos sarmatas et quados
uicinitate et similitudine morum armaturaeque concordes pannonias
moesiarumque alteram cuneis incursare dispersis  quibus ad
latrocinia magis quam aperto habilibus marti hastae sunt
longiores et loricae ex cornibus rasis et leuigatis plumarum
specie linteis indumentis innexae equorumque plurimi ex usu
castrati ne aut feminarum uisu exagitati raptentur aut in
subsidiis ferocientes prodant hinnitu densiore uectores  et
per spatia discurrunt amplissima sequentes alios uel ipsi terga
uertentes insidendo uelocibus equis et morigeris trahentesque
singulos interdum et binos uti permutatio uires foueat
iumentorum uigorque otio integretur alterno  aequinoctio
itaque temporis uerni confecto imperator coacta militum ualida
manu ductu laetioris fortunae profectus cum ad locum aptissimum
peruenisset flumen histrum exundantem pruinarum iam resoluta
congerie super nauium foros ponte contexto transgressus
populandis barbarorum incubuit terris qui itinere festinato
praeuenti cateruasque bellatoris exercitus iugulis suis imminere
cernentes quem nondum per anni tempus colligi posse rebantur
nec spirare ausi nec stare sed uitantes exitium insperatum semet
omnes effuderunt in fugam  stratisque plurimis quorum
gressus uinxerat timor si quos exemit celeritas morte inter
latebrosas conualles montium occultati uidebant patriam ferro
pereuntem quam uindicassent profecto si uigore quo discesserant
restitissent  gerebantur haec in ea parte sarmatiae quae
secundam prospectat pannoniam parique fortitudine circa ualeriam
opes barbaras urendo rapiendoque occurrentia militaris turbo
uastabat  cuius cladis immensitate permoti posthabito latendi
consilio sarmatae petendae specie pacis agmine tripertito
agentes securius nostros aggredi cogitarunt  nec expedire
tela nec uim uulnerum declinare nec quod est in rebus artissimis
ultimum uerti possent in fugam  aderant autem ilico
sarmatis periculorum quadi participes qui noxarum saepe socii
fuerant indiscreti sed ne eos quidem prompta iuuit audacia in
discrimina ruentes aperta  caesis enim compluribus pars quae
potuit superesse per notos colles euasit quo euentu uires et
animos incitante iunctis densius cuneis ad quadorum regna
properabat exercitus qui ex praeterito casu impendentia
formidantes rogaturi suppliciter pacem fidentes ad principis
uenere conspectum erga haec et similia lenioris dictoque die
statuendis condicionibus  modo zizais quoque etiamtum
regalis ardui corporis iuuenis ordines sarmatarum more
certaminis instruxit ad preces uisoque imperatore abiectis armis
pectore toto procubuit exanimis stratus et amisso uocis officio
prae timore tum cum orare deberet maiorem misericordiam mouit
conatus aliquotiens parumque impediente singultu permissus
explicare quae poscebat  recreatus denique tandem iussusque
exsurgere genibus nixus usu linguae recuperato concessionem
delictorum sibi tribui supplicauit et ueniam eoque ad precandum
admissa multitudo cuius ora formido muta claudebat periculo
adhuc praestantioris ambiguo ubi ille solo iussus attolli orandi
signum exspectantibus diu monstrauit omnes clipeis telisque
proiectis manus precibus dederunt plura excogitantes ut
uincerent humilitate supplicandi regalem  duxerat pauor cum
ceteris sarmatis etiam rumonem et zinafrum et fragiledum
subregulos plurimosque optimates cum impetrandi spe similia
petituros qui licet elati gaudio salutis indultae condicionum
sarcina compensare inimice facta pollicebantur seque cum
facultatibus et liberis et coniugibus terrarumque suarum ambitu
romanae potentiae libenter offerent praeualuit tamen aequitati
iuncta benignitas iussique obtinere sedes impauidi nostros
reddidere captiuos duxeruntque obsides postulatos et oboedire
praeceptis deinde promptissime spoponderunt  hortante hoc
exemplo clementiae aduolarunt regalis cum suis omnibus araharius
et usafer inter optimates excellens agminum gentilium duces
quorum alter transiugitanorum quadorumque parti alter quibusdam
sarmatis praeerat locorum confiniis et feritate iunctissimis
quorum plebem ueritus imperator ne ferire foedera simulans in
arma repente consurgeret discreto consortio pro sarmatis
obsecrantes iussit paulisper abscedere dum araharii et quadorum
negotium spectaretur  qui cum reorum ritu oblati stantes
curuatis corporibus facinora grauia purgare non possent ultimae
sortis infortunia metuentes dederunt obsides imperatos numquam
antea pignera foederis exhibere compulsi  his ex aequo
bonoque compositis usafer in preces admissus est arahario
pertinaciter obstrepente firmanteque pacem quam ipse meruit ei
quoque debere proficere ut participi licet inferiori et
obtemperare suis imperiis consueto  uerum quaestione
discussa aliena potestate eripi sarmatae iussi ut semper
romanorum clientes offerre obsides quietis uincula conseruandae
gratanter amplexi sunt  ingerebat autem se post haec maximus
numerus cateruarum confluentium nationum et regum suspendi a
iugulis suis gladios obsecrantium postquam araharium impune
compererant abscessisse et pari modo ipsi quoque adepti pacem
quam poscebant accitos ex intimis regni procerum filios
obsidatus sorte opinione celerius obtulerunt itidemque captiuos
ut placuerat nostros quos haud minore gemitu perdidere quam
suos  quibus ordinatis translata est in sarmatas cura
miseratione dignos potiusquam simultate quibus incredibile
quantum prosperitatis haec attulit causa ut uerum illud
aestimaretur quod opinantur quidam fatum uinci principis
potestate uel fieri  potentes olim ac nobiles erant huius
indigenae regni sed coniuratio clandestina seruos armauit in
facinus atque ut barbaris esse omne ius in uiribus assueuit
uicerunt dominos ferocia pares et numero praeminentes  qui
confundente metu consilia ad uictohalos discretos longius
confugerunt obsequi defensoribus ut in malis optabile quam
seruire mancipiis arbitrati quae deplorantes post impetratam
ueniam recepti in fidem poscebant praesidia libertati eosque
iniquitate rei permotus inspectante omni exercitu conuocatos
allocutus uerbis mollioribus imperator nulli nisi sibi ducibusque
romanis parere praecepit  atque ut restitutio libertatis
haberet dignitatis augmentum zizaim regem isdem praefecit
conspicuae fortunae tum insignibus aptum profecto ut res docuit
et fidelem nec discedere quisquam post haec gloriose gesta
permissus est antequam ut placuerat remearent nostri captiui
 his in barbarico gestis brigetionem castra commota sunt ut
etiam ibi belli quadorum reliquias circa illos agitantium tractus
lacrimae uel sanguis exstingueret quorum regalis uitrodorus
uiduari filius regis et agilimundus subregulus aliique optimates
et iudices uariis populis praesidentes uiso exercitu in gremio
regni solique genitalis sub gressibus iacuere militum et adepti
ueniam iussa fecerunt subolemque suam obsidatus pignore ut
obsecuturi condicionibus impositis tradiderunt eductisque
mucronibus quos pro numinibus colunt iurauere se permansuros in
fide

  his ut narratum est secundo finitis euentu ad
limigantes sarmatas seruos ocius signa transferri utilitas
publica flagitabat quos erat admodum nefas impune multa et
nefaria perpetrasse nam uelut obliti priorum tunc erumpentibus
liberis ipsi quoque tempus aptissimum nancti limitem perrupere
romanum ad hanc solam fraudem dominis suis hostibusque
concordes  deliberatum est tamen id quoque lenius uindicari
quam criminum magnitudo poscebat hactenus ultione porrecta ut
ad longinqua translati amitterent copiam nostra uexandi quos
pericula formidare monebat scelerum conscientia diutius
conmissorum  ideoque in se pugnae molem suspicati uertendam
dolos parabant et ferrum et preces uerum aspectu primo exercitus
tamquam fulminis ictu perculsi ultimaque cogitantes uitam
precati tributum annuum dilectumque ualidae iuuentutis et
seruitium spoponderunt abnuere parati si iuberentur aliorsum
migrare ut gestibus indicabant et uultibus locorum confisi
praesidio ubi lares post exactos dominos fixere securi  has
enim terras parthiscus irruens obliquatis meatibus histro
miscetur sed dum solus licentius fluit spatia longa et lata
sensim praeterlabens et ea coartans prope exitum in angustias
accolas ab impetu romanorum alueo danubii defendit a barbaricis
uero excursibus suo tutos praestat obstaculo ubi pleraque
umidioris soli natura et incrementis fluminum redundantia
stagnosa sunt et referta salicibus ideoque inuia nisi perquam
gnaris et super his insularem anfractum aditu parthisci paene
contiguum amnis potior ambiens terrae consortio separauit 
hortante igitur principe cum genuino fastu ad citeriorem uenere
fluminis ripam ut exitus docuit non iussa facturi sed ne
uiderentur militis praesentiam formidasse stabantque
contumaciter ideoque propinquasse monstrantes ut iubenda
repudiarent  quae imperator accidere posse contemplans in
agmina plurima clam distributo exercitu celeritate uolucri
limigantes intra suorum acies clausit stansque in aggere
celsiore cum paucis et stipatorum praesidio tectus eos ne
ferocirent lenius admonebat  sed fluctuantes ambiguitate
mentium in diuersa rapiebantur et furori mixta uersutia
temptabant cum precibus proelium uicinumque sibi in nostros
parantes excursum proiecere consulto longius scuta ut ad ea
recuperanda sensim progressi sine ullo fraudis indicio spatia
furarentur  iamque uergente in uesperum die cum moras
rumpere lux moneret excedens erectis uexillis in eos igneo miles
impetu ferebatur qui conferti acieque densiore contracta
aduersus ipsum principem stantem ut dictum est altius omnem
impetum contulerunt eum oculis incessentes et uocibus
truculentis  cuius furoris amentiam exercitus ira ferre non
potuit eosque imperatori ut dictum est acriter imminentes
desinente in angustum fronte quem habitum caput porci
simplicitas militaris appellat impetu disiecit ardenti et dextra
pedites cateruas peditum obtruncabant equites laeua equitum se
turmis agilibus infuderunt  cohors praetoria ex aduerso
augustum cautius stipans resistentium pectora moxque terga
fugientium incidebat et cadentes insuperabili contumacia barbari
non tam mortem dolere quam nostrorum laetitiam horrendo stridore
monstrabant et iacentes absque mortuis plurimi succisis
poplitibus ideoque adempto fugiendi subsidio alii dexteris
amputatis nonnulli ferro quidem intacti sed superruentium
collisi ponderibus cruciatus alto silentio perferebant  nec
eorum quisquam inter diuersa supplicia ueniam petit aut ferrum
proiecit aut exorauit celerem mortem sed arma iugiter retinentes
licet afflicti minus criminis aestimabant alienis uiribus
potiusquam conscientiae suae iudicio uinci mussantesque
audiebantur interdum fortunae non meriti fuisse quod euenit ita
in semihorae curriculo discrimine proeliorum emenso tot
procubuere subito barbari ut pugnam fuisse sola uictoria
declararet  uixdum populis hostilibus stratis gregatim
peremptorum necessitudines ducebantur humilibus extractae
tuguriis aetatis sexusque promiscui et fastu uitae prioris
abolito ad infimitatem obsequiorum uenere seruilium et exiguo
temporis interuallo decurso caesorum aggeres et captiuorum agmina
cernebantur  incitante itaque feruore certaminum fructuque
uincendi consurrectum est in perniciem eorum qui deseruere
proelia uel in tuguriis latitantes occultabantur hos cum ad
loca uenisset auidus barbarici sanguinis miles disiectis culmis
leuibus obtruncabant nec quemquam casa uel trabibus compacta
firmissimis periculo mortis extraxit  denique cum
inflammarentur omnia nullusque latere iam posset cunctis uitae
praesidiis circumcisis aut obstinate igni peribat absumptus aut
incendium uitans egressusque uno supplicio declinato ferro
sternebatur hostili  fugientes tamen aliqui tela
incendiorumque magnitudinem amnis uicini se commisere gurgitibus
peritia nandi ripas ulteriores occupare posse sperantes quorum
plerique summersi necati sunt alii iaculis periere confixi adeo
ut abunde cruore diffuso meatus fluminis spumaret immensi ita
per elementum utrumque sarmatas uincentium ira uirtusque deleuit
 placuerat igitur post hunc rerum ordinem cunctis adimi spem
omnem uitaeque solacium et post lares incensos raptasque
familias nauigia iussa sunt colligi ad indagandos eos quos a
nostrorum acie ulterior discreuerat ripa  statimque ne
alacritas intepesceret pugnatorum impositi lintribus per abdita
ducti uelites expediti occuparunt latibula sarmatarum quos
repentinus fefellit aspectus gentiles lembos et nota remigia
conspicantes  ubi uero procul micantibus telis quod
uerebantur propinquare senserunt ad suffugia locorum palustrium
contulerunt eosque secutus infestius miles caesis plurimis ibi
uictoriam repperit ubi nec caute posse consistere nec audere
aliquid credebatur  post absumptos paene diffusosque
amicenses petiti sunt sine mora picenses ita ex regionibus
appellati conterminis quos tutiores fecere sociorum aerumnae
rumorum assiduitate compertae ad quos opprimendos  erat enim
arduum sequi per diuersa conspersos imprudentia uiarum arcente 
taifalorum auxilium et liberorum adaeque sarmatarum adsumptum
est  cumque auxiliorum agmina locorum ratio separaret
tractus contiguos moesiae sibi miles elegit taifali proxima suis
sedibus obtinebant liberi terras occupauerant e regione sibi
oppositas  quae limigantes  territique subactorum
exemplis et prostratorum diu haesitabant ambiguis mentibus utrum
oppeterent an rogarent cum utriusque rei suppeterent documenta
non leuia uicit tamen ad ultimum coetu seniorum urgente dedendi
se consilium uariaeque palmae uictoriarum accessit eorum quoque
supplicatio qui armis libertatem inuaserant et reliqui eorum
cum precibus ut superatos et imbelles dominos aspernati
fortioribus uisis inclinauere ceruices  accepta itaque
publica fide deserto montium propugnaculo ad castra romana
conuolauit eorum pars maior diffusa per spatia ampla camporum cum
parentibus et natis atque coniugibus opumque uilitate quam eis
celeritatis ratio furari permisit  et qui animas amittere
potiusquam cogi solum uertere putabantur dum licentem amentiam
libertatem existimarent parere imperiis et sedes alias suscipere
sunt assensi tranquillas et fidas ut nec bellis uexari nec
mutari seditionibus possint isdemque ex sententia ut
credebatur acceptis quieuere paulisper post feritate natiua in
exitiale scelus erecti ut congruo docebitur textu  hoc
rerum prospero currente successu tutela illyrico competens gemina
est ratione firmata cuius negotii duplicem magnitudinem
imperator aggressus utramque perfecit infidis  exsules
populos licet mobilitate suppares acturos tamen paulo uerecundius
tandem reductos in auitis sedibus collocauit isdemque ad
gratiae cumulum non ignobilem quempiam regem sed quem ipsi antea
sibi praefecere regalem imposuit bonis animi corporisque
praestantem  tali textu recte factorum constantius iam
metuente sublimior militarique consensu secundo sarmaticus
appellatus ex uocabulo subactorum iamque discessurus conuocatis
cohortibus et centuriis et manipulis omnibus tribunali insistens
signisque ambitus et aquilis et agmine multiplicium potestatum
his exercitum allocutus est ore omnium fauorabilis ut solebat
 hortatur recordatio rerum gloriose gestarum omni
iucunditate uiris fortibus gratior ea ad modum uerecundiae
replicare quae diuinitus delata sorte uincendi et ante proelia
et in ipso correximus feruore pugnarum romanae rei fidissimi
defensores quid enim tam pulchrum tamque posteritatis memoriae
iusta ratione mandandum quam ut miles strenue factis ductor
prudenter consultis exultet  persultabat illyricum furor
hostilis absentiam nostram inanitate tumenti despiciens dum
italos tueremur et gallos uariisque discursibus uastabat extima
limitum nunc cauatis roboribus aliquotiens peragrans pedibus
flumina non congressibus nec armis fretus aut uiribus sed
latrociniis assuetus occultis astu et ludificandi uarietate iam
inde ab instituta gente nostris quoque maioribus formidatus
quae longius disparati qua ferri poterant tulimus leuiores
iacturas efficacia ducum uitari posse sperantes  ubi uero
per licentiam scandens in maius ad funestas prouinciarum clades
erepsit et crebras communitis aditibus raeticis tutelaque
peruigili galliarum securitate fundata terrore nullo relicto post
terga uenimus in pannonias si placuerit numini sempiterno
labentia firmaturi cunctisque paratis ut nostis uere adulto
egressi arripuimus negotiorum maximas moles primum ne struendo
textis compagibus ponti telorum officeret multitudo quo opera
leui perfecto uisis terris hostilibus et calcatis obstinatis ad
mortem animis conatos resistere sarmatas absque nostrorum
dispendio strauimus parique petulantia ruentes in agmina nobilium
legionum quados sarmatis adiumenta ferentes attriuimus qui post
aerumnosa dispendia inter discursus et repugnandi minaces
anhelitus quid nostra ualeat uirtus experti manus ad dimicandum
aptatas armorum abiecto munimine pone terga uinxerunt restareque
solam salutem contemplantes in precibus affusi sunt uestigiis
augusti clementis cuius proelia saepe compererant exitus
habuisse felices  his sequestratis limigantes quoque
fortitudine superauimus pari interfectisque pluribus alios
periculi declinatio adegit suffugia petere latebrarum palustrium
 hisque secundo finitis euentu lenitatis tempus aderat
tempestiuae limigantes ad loca migrare compulimus longe
discreta ne in perniciem nostrorum se commouere possent
ulterius et pepercimus plurimis et zizaim praefecimus liberis
dicatum nobis futurum et fidum plus aestimantes creare quam
auferre barbaris regem hoc decore augente sollemnitatem quod
isdem quoque rector tributus antehac electus est et acceptus
 quadruplex igitur praemium quod unus procinctus absoluit
nos quaesiuimus et res publica primo ultione parta de
grassatoribus noxiis deinde quod uobis abunde sufficient ex
hostibus captiui his enim uirtutem oportet esse contentam quae
sudore quaesiuit et dexteris  nobis amplae facultates
opumque sunt magni thesauri integra omnium patrimonia nostri
labores et fortitudo seruarint hoc enim boni principis menti
hoc successibus congruit prosperis  postremo ego quoque
hostilis uocabuli spolium prae me fero secundo sarmatici
cognomentum quod uos unum idemque sentientes mihi  ne sit
adrogans dicere  merito tribuistis  post hunc dicendi
finem contio omnis alacrior solito aucta spe potiorum et lucri
uocibus festis in laudes imperatoris assurgens deumque ex usu
testata non posse constantium uinci tentoria repetit laeta et
reductus imperator ad regiam otioque bidui recreatus sirmium cum
pompa triumphali regressus est et militares numeri destinatas
remearunt sedes

  hisce isdem diebus prosper et spectatus atque eustathius
legati ad persas ut supra docuimus missi ctesifonta reuersum
regem adiere litteras perferentes imperatoris et munera
poscebantque rebus integris pacem et mandatorum memores nusquam
ab utilitate romanae rei maiestateque discedebant amicitiae
foedus sub hac lege firmari debere asseuerantes ne super
turbando armeniae uel mesopotamiae statu quidquam moueretur 
diu igitur ibi morati cum obstinatissimum regem nisi harum
regionum dominio sibi adiudicato obdurescentem ad suscipiendam
cernerent pacem negotio redierunt infecto  post quod id
ipsum condicionum robore pari impetraturi lucillianus missus est
comes et procopius tunc notarius qui postea nodo quodam
uiolentiae necessitatis astrictus ad res consurrexit nouas

 marcellini historiae liber xuiii  

  haec per orbis uarias partes uno eodemque anno sunt gesta
at in galliis cum in meliore statu res essent et eusebium atque
hypatium fratres sublimarent uocabula consulum iulianus
contextis successibus clarus apud hiberna sequestratis interim
sollicitudinibus bellicis haud minore cura prouinciarum fortunis
multa conducentia disponebat diligenter obseruans ne quem
tributorum sarcina praegrauaret neue potentia praesumeret aliena
aut hi uersarentur in medio quorum patrimonia publicae clades
augebant uel iudicum quisquam ab aequitate deuiaret impune 
idque ea re leui labore correxit quod ipse iurgia dirimens ubi
causarum cogebat magnitudo uel personarum erat indeclinabilis
iustorum iniustorumque distinctor  et licet multa sunt eius
laudanda in huiusmodi controuersiis unum tamen sufficiet poni
ad cuius similitudinem acta uel dicta sunt  numerium
narbonensis paulo ante rectorem accusatum ut furem inusitato
censorio uigore pro tribunali palam admissis uolentibus audiebat
qui cum infitiatione defenderet obiecta nec posset in quoquam
confutari delphidius orator acerrimus uehementer eum impugnans
documentorum inopia percitus exclamauitecquis florentissime
caesar nocens esse poterit usquam si negare sufficiet contra
quem iulianus prudenter motus ex tempore et quis ait
innocens esse poterit si accusasse sufficiet et haec quidem
et huiusmodi multa ciuilia

  egressurus autem ad procinctum urgentem cum alamannorum
pagos aliquos esse reputaret hostiles et ausuros immania ni ipsi
quoque ad ceterorum sternerentur exempla haerebat anxius qua
ui qua celeritate cum primum ratio copiam tribuisset rumore
praecurso terras eorum inuaderet repentinus  seditque tandem
multa et uaria cogitanti id temptare quod utile probauit
euentus hariobaudem uacantem tribunum fidei fortitudinisque
notae nullo conscio legationis specie ad hortarium miserat
regem iam pacatum ut exinde facile ad collimitia progressus
eorum in quos erant arma protinus commouenda scitari possit
quid molirentur sermonis barbarici perquam gnarus  quo
fidenter ad haec patranda digresso ipse anni tempore opportuno ad
expeditionem undique milite conuocato profectus id inter
potissima mature duxit implendum ut ante proeliorum feruorem
ciuitates multo ante excisas ac uacuas introiret receptasque
communiret horrea quin etiam exstrueret pro incensis ubi condi
possit annona a brittannis sueta transferri  et utrumque
perfectum est spe omnium citius nam et horrea ueloci opere
surrexerunt alimentorumque in isdem satias condita et ciuitates
occupatae sunt septem castra herculis quadriburgium
tricensimae et nouesium bonna antennacum et uingo ubi laeto
quodam euentu etiam florentius praefectus apparuit subito partem
militum ducens et commeatuum perferens copiam sufficientem usibus
longis  post haec impetrata restabat adigente necessitatum
articulo receptarum urbium moenia reparari nullo etiamtum
interturbante idque claris indiciis apparet ea tempestate
utilitati publicae metu barbaros oboedisse rectoris amore
romanos  reges ex pacto superioris anni aedificiis habilia
multa suis misere carpentis et auxiliarii milites semper munia
spernentes huiusmodi ad obsequendi sedulitatem iuliani blanditiis
deflexi quinquagenarias longioresque materias uexere ceruicibus
ingrauate et fabricandi ministeriis opem maximam contulerunt 
quae dum diligenti maturantur effectu hariobaudes exploratis
omnibus redit docuitque comperta post cuius aduentum incitatis
uiribus omnes uenere mogontiacum ubi florentio et lupicino
seueri successore destinate certantibus per pontem illic
constitutum transiri debere renitebatur firmissime caesar
asserens pacatorum terras non debere calcari ne ut saepe
contigit per inciuilitatem militis occurrentia uastitantis
abrupte foedera frangerentur  alamanni tamen omnes quos
petebat exercitus confine periculum cogitantes suomarium regem
amicum nobis ex pactione praeterita monuerunt minaciter ut a
transitu romanos arceret eius enim pagi rheni ripis ulterioribus
adhaerebant quo testante resistere solum non posse in unum
coacta barbara multitudo uenit prope mogontiacum prohibitura
uiribus magnis exercitum ne transmitteret flumen  gemina
itaque ratione uisum est habile quod suaserat caesar ne
pacatorum terrae corrumperentur neue renitente pugnacissima plebe
pons cum multorum discrimine iungeretur  in locum ad
compaginandum pontem aptissimum  quod hostes sollertissime
contemplati per contrarias ripas leniter incedentes ubi nostros
figere tentoria procul cernebant ipsi quoque noctes agebant
exsomnes custodientes peruigili studio ne transitus temptaretur
 uerum cum nostri locum aduentarent prouisum uallo fossaque
quieuere circumdati et ascito lupicino in consilium caesar
certis imperauit tribunis ut trecentenos pararent cum sudibus
milites expeditos quid agi quoue iri deberet penitus
ignorantes  et collecti nocte prouecta impositique omnes
quos lusoriae naues quadraginta quae tunc aderant solae
ceperunt decurrere iubentur per flumen adeo taciti ut etiam
remi suspenderentur ne barbaros sonitus excitaret undarum atque
mentis agilitate et corporum dum hostes nostrorum ignes
obseruant aduersas perrupere milites ripas  dum haec
celerantur hortarius rex nobis antea foederatus non nouaturus
quaedam sed amicus finitimis quoque suis reges omnes et regales
et regulos ad conuiuium corrogatos retinuit epulis ad usque
uigiliam tertiam gentili more extentis quos discedentes inde
casu nostri ex improuiso adorti nec interficere nec corripere
ullo genere potuerunt tenebrarum equorumque adiumento quo dubius
impetus trusit abreptos lixas uero uel seruos qui eos pedibus
sequebantur nisi quos exemit discrimine temporis obscuritas
occiderunt  cognito denique romanorum transitu qui tunc
perque expeditiones praeteritas ibi leuamen sumere laborum
opinabantur ubi hostem contingeret inueniri perculsi reges
eorumque populi qui pontem ne strueretur studio seruabant
intento metu exhorrescentes diffuse uertuntur in pedes et
indomito furore sedato necessitudines opesque suas transferre
longius festinabant statimque difficultate omni depulsa ponte
constrato sollicitarum gentium opinione praeuenta uisus in
barbarico miles per hortarii regna transibat intacta  ubi
uero terras infestorum etiamtum tetigit regum urens omnia
rapiensque per medium rebellium solum grassabatur intrepidus
postque saepimenta fragilium penatium inflammata et obtruncatam
hominum multitudinem uisosque cadentes multos aliosque
supplicantes cum uentum fuisset ad regionem cui capellatii uel
palas nomen est ubi terminales lapides romanorum et burgundiorum
confinia distinguebant castra sunt posita ea propter ut
macrianus et hariobaudus germani fratres et reges susciperentur
impauidi qui propinquare sibi perniciem sentientes uenerant
pacem anxiis animis precaturi  post quos statim rex quoque
uadomarius uenit cuius erat domicilium contra rauracos
scriptisque constantii principis quibus commendatus est artius
allegatis leniter susceptus est ut decebat olim ab augusto in
clientelam rei romanae susceptus  et macrianus quidem cum
fratre inter aquilas admissus et signa stupebat armorum uiriumque
uarium decus uisa tunc primitus proque suis orabat uadomarius
uero nostris coalitus utpote uicinus limiti mirabatur quidem
apparatum ambitiosi procinctus sed uidisse se talia saepe ab
adolescentia meminerat prima  libratis denique diu consiliis
concordi assensione cunctorum macriano quidem et hariobaudo pax
est attributa uadomario uero qui suam locaturus securitatem in
tuto et legationis nomine precator uenerat pro urio et ursicino
et uestralpo regibus pacem itidem obsecrans interim responderi
non poterat ne ut sunt fluxioris fidei barbari post abitum
recreati nostrorum parum acquiescerent per alios impetratis 
sed cum ipsi quoque missis legatis post messes incensas et
habitacula captosque plures et interfectos ita supplicarent
tamquam ipsi haec deliquissent in nostros pacem condicionum
similitudine meruerunt inter quas id festinatum est maxime ut
captiuos restituerent omnes quos rapuerant excursibus crebris

  haec dum in galliis caelestis corrigit cura in comitatu
augusti turbo nouarum exoritur rerum a primordiis leuibus ad
luctus et lamenta progressus in domo barbationis pedestris
militiae tunc rectoris examen apes textuere perspicuum superque
hoc ei prodigiorum gnaros sollicite consulenti discrimen magnum
portendi responsum est coniectura uidelicet tali quod hae
uolucres post compositas sedes opesque congestas fumo pelluntur
et turbulento sonitu cymbalorum  huic uxor erat assyria
nomine nec taciturna nec prudens quae eo ad expeditionem
profecto et multiplici metu suspenso ob ea quae meminerat sibi
praedicta perculsa uanitate muliebri ancilla ascita notarum
perita quam a patrimonio siluani possederat ad maritum scripsit
intempestiue uelut flens obtestans ne post obitum constanti
propinquantem in imperium ipse ut sperabat admissus despecta se
anteponeret eusebiae matrimonium tunc reginae decore corporis
inter multas feminas excellentis  quibus litteris occulte
quantum fieri potuit missis ancilla quae domina dictante
perscripserat reuersis omnibus e procinctu exemplum ferens ad
arbitionem noctis prima quiete confugit auideque suscepta
chartulam prodidit  hocque indicio ille confisus ut erat ad
criminandum aptissimus principi detulit atque ex usu nec mora
ulla negotio tributa nec quiete barbatio epistulam suscepisse
confessus et mulier scripsisse documento conuicta non leui
ceruicibus interiere praecisis  hisque punitis quaestiones
longe serpebant uexatique multi nocentes sunt et innocentes
inter quos etiam ualentinus ex primicerio protectorum tribunus ut
conscius inter complures alios tortus aliquotiens superuixit
penitus quid erat gestum ignorans ideoque ad iniuriae
periculique compensationem ducis in illyrico meruit potestatem
 erat autem idem barbatio subagrestis arrogantisque propositi
ea re multis exosus quo et dum domesticos protectores sub
gallo regeret caesare proditor erat et perfidus et post eius
excessum nobilioris militiae fastu elatus in iulianum itidem
caesarem paria confingebat crebroque detestantibus bonis sub
augusti patulis auribus multa garriebat et saeua  ignorans
profecto ueteris aristotelis sapiens dictum qui callisthenem
sectatorem et propinquum suum ad regem alexandrum mittens ei
saepe mandabat ut quam rarissime et iucunde apud hominem
loqueretur uitae potestatem et necis in acie linguae portantem
 ne sit hoc mirum homines profutura discernere nonnumquam et
nocentia quorum mentes cognatas caelestibus arbitramur animalia
ratione carentia salutem suam interdum alto tueri silentio
solent ut exemplum est hoc perquam notum  linquentes
orientem anseres ob calorem plagamque petentes occiduam cum
montem penetrare coeperint taurum aquilis abundantem timentes
fortissimas uolucres rostra lapillis occludunt ne eis eliciat
uel necessitas extrema clangorem isdemque collibus agiliore
uolatu transcursis proiciunt calculos atque ita securius pergunt

  dum apud sirmium haec diligentia quaeruntur impensa
orientis fortuna periculorum terribiles tubas reflabat rex enim
persidis ferarum gentium quas placarat adiumentis accinctus
augendique regni cupiditate supra homines flagrans arma uiresque
parabat et commeatus consilia tartareis manibus miscens et
superstitiones omnes consulens de futuris hisque satis collectis
peruadere cuncta prima uerni temperie cogitabat  et cum haec
primo rumores dein nuntii certi perferrent omnesque suspensos
aduentantium calamitatum complicaret magna formido comitatensis
fabrica eandem incudem ut dicitur diu noctuque tundendo ad
spadonum arbitrium imperatori suspicaci ac timido intendebat
ursicinum uelut uultus gorgonei toruitatem haec saepe taliaque
replicans quod interempto siluano quasi penuria meliorum ad
tuendas partes eoas denuo missus altius anhelabat  hac autem
assentandi nimia foeditate mercari complures nitebantur eusebi
fauorem cubiculi tunc praepositi apud quem si uere dici
debeat multa constantius potuit ante dicti magistri equitum
salutem acriter impugnantis ratione bifaria quod omnium solus
nec opes eius augebat ut ceteri et domo sua non cederet
antiochiae quam molestissime flagitabat  qui ut coluber
copia uirus exuberans natorum multitudinem etimatum aegre
serpentium excitans ad nocendum emittebat cubicularios iam
adultos ut inter ministeria uitae secretioris gracilitate uocis
semper puerilis et blandae apud principis aures nimium patulas
existimationem uiri fortis inuidia graui pulsarent et breui
iussa fecerunt  horum et similium taedio iuuat ueterem
laudare domitianum qui licet patris fratrisque dissimilis
memoriam nominis sui inexpiabili detestatione perfudit tamen
receptissima inclaruit lege qua minaciter interdixerat ne inter
terminos iurisdictionis romanae castraret quisquam puerum quod
ni contigisset quis eorum ferret examina quorum raritas
difficile toleratur  actum est tamen cautius ne ut
fingebat rursus accitus idem ursicinus metu cuncta turbaret
sed cum fors copiam detulisset raperetur ad mortem  haec
operientibus illis et ancipiti cogitatione districtis nobis apud
samosatam commageni quondam regni clarissimam sedem parumper
morantibus repente noui motus rumoribus densis audiuntur et
certis quos docebit orationis progrediens textus

  antoninus quidam ex mercatore opulento rationarius
apparitor mesopotamiae ducis tunc protector exercitatus et
prudens perque omnes illas notissimus terras auiditate quorundam
nexus ingentibus damnis cum iurgando contra potentes se magis
magisque iniustitia frangi contemplaretur ad deferendam
potioribus gratiam qui spectabant negotium inclinatis ne
contra acumina calcitraret flexus in blanditias molliores
confessusque debitum per colludia in nomen fisci translatum
iamque ausurus immania rimabatur tectius rei publicae membra
totius et utriusque linguae litteras sciens circa ratiocinia
uersabatur qui uel quarum uirium milites ubi agant uel
procinctus tempore quo sint uenturi describens itidem armorum et
commeatuum copiae aliaque usui bello futura an abunde suppetant
indefessa scitatione percontans  et dum totius orientis
didicisset interna uirorum stipendiique parte maxima per
illyricum distributa ubi distinebatur ex negotiis seriis
imperator allapsuro iam praestituto die soluendae pecuniae quam
per syngrapham debere se confiteri ui metuque compulsus est cum
omnibus se prospiceret undique periculis opprimendum largitionum
comite ad alterius gratiam infestius perurgente fugam ad persas
cum coniuge liberis et omni uinculo caritatum ingenti molimine
conabatur  atque ut lateret stationarios milites fundum in
hiaspide qui locus tigridis fluentis alluitur pretio non magno
mercatur hocque commento cum nullus causam ueniendi ad extremas
romani limitis partes iam possessorem cum plurimis auderet
exigere per familiares fidos peritosque nandi occultis saepe
colloquiis cum tamsapore habitis qui tractus omnes aduersos
ducis potestate tunc tuebatur et antea cognitus misso a persicis
castris auxilio uirorum pernicium lembis impositus cum omni
penatium dulcedine nocte concubia transfretatur ex contraria
specie zopyri illius similis babylonii proditoris  rebus per
mesopotamiam in hunc statum deductis palatina cohors palinodiam
in exitium concinens nostrum inuenit tandem amplam nocendi
fortissimo uiro auctore et incitatore coetu spadonum qui feri et
acidi semper carentesque necessitudinibus ceteris diuitias solas
ut filiolas iucundissimas amplectuntur  stetitque sententia
ut sabinianus cultus quidem senex et bene nummatus sed imbellis
et ignauus et ab impetranda magisterii dignitate per
obscuritatem adhuc longe discretus praeficiendus eois partibus
mitteretur ursicinus uero curaturus pedestrem militiam et
successurus barbationi ad comitatum reuerteretur quo praesens
rerum nouarum auidus concitor ut iactabant a grauibus inimicis
et metuendis incesseretur  dum haec in castris constantii
quasi per lustra aguntur et scaenam et diribitores uenundatae
subito potestatis pretium per potiores diffunditant domos
antoninus ad regis hiberna perductus auenter suscipitur et apicis
nobilitatus auctoritate quo honore participantur mensae regales
et meritorum apud persas ad suadendum ferendasque sententias in
contionibus ora panduntur non contis nec remulco ut aiunt id
est non flexiloquis ambagibus uel obscuris sed uelificatione
plena in rem publicam ferebatur eundemque incitans regem ut
quondam maharbal lentitudinis increpans hannibalem posse eum
uincere sed uictoria uti nescire assidue praedicabat 
educatus enim in medio ut rerum omnium gnarus auditorum nanctus
uegetos sensus et aurium delenimenta captantes nec laudantium
sed secundum homericos phaeacas cum silentio admirantium iam inde
quadragesimi anni memoria replicabat post bellorum assiduos
casus et maxime apud hileiam et singaram ubi acerrima illa
nocturna concertatione pugnatum est nostrorum copiis ingenti
strage confossis quasi dirimente quodam medio fetiali persas
nondum edessam nec pontes euphratis tetigisse uictores quos
armipotentia fretos successibusque magnificis ita dilatasse
decuerat regna ut  arent eo maxime tempore quo diuturnis
bellorum ciuilium motibus sanguis utrimque romani roboris
fundebatur  his ac talibus subinde inter epulas sobrius
perfuga ubi de apparatu bellorum et seriis rebus apud eos
graiorum more ueterum consultatur regem incendebat ardentem ut
exacta hieme statim arma fretus fortunae suae magnitudine
concitaret ipse quoque in multis ac necessariis operam suam
fidenter promittens

  sub isdem fere diebus sabinianus adepta repentina
potestate sufflatus et ciliciae fines ingressus decessori suo
principis litteras dedit hortantis ut ad comitatum dignitate
afficiendus superiore citius properaret eo necessitatum articulo
quo etiam si apud thylen moraretur ursicinus acciri eum
magnitudo rerum ratione probabili flagitabat utpote disciplinae
ueteris et longo usu bellandi artis persicae scientissimum 
quo rumore prouinciis percitis ordines ciuitatum et populi
decretis et acclamationibus densis iniecta manu detinebant paene
publicum defensorem memores quod relictus ad sui tutelam cum
inerti et umbratili milite nihil amiserat per decennium simul
metuentes saluti quod tempore dubio remoto illo aduenisse
hominem compererant inertissimum  credimus neque enim dubium
est per aerios tramites famam praepetem uolitare cuius indicio
haec gesta pandente consiliorum apud persas summa proponebatur
et multis ultro citroque deliberatis placuit antonino suadente
ut ursicino procul amoto despectoque nouello duce posthabitis
ciuitatum perniciosis obsidiis perrumperetur euphrates ireturque
prorsus ut occupari possint prouinciae fama celeritate praeuenta
omnibus ante bellis nisi temporibus gallieni intactae paceque
longissima locupletes cuius rei prosperante deo ductorem
commodissimum fore spondebat  laudato firmatoque concordi
omnium uoluntate consilio conuersisque uniuersis ad ea quae
erant citius congerenda commeatus milites arma ceteraque
instrumenta quae poscebat procinctus aduentans perpetua hieme
parabantur  nos interea paulisper cis taurum morati ex
imperio ad partes italiae festinantes prope flumen uenimus hebrum
ex odrysarum montibus decurrentem ibique principis scripta
suscepimus iubentia omni causatione posthabita reuerti
mesopotamiam sine apparitione ulla expeditionem curaturi
periculosam ad alium omni potestate translata  quod ideo per
molestos formatores imperii struebatur ut si persae frustra
habiti redissent ad sua ducis noui uirtuti facinus assignaretur
egregium si fortuna sequior ingruisset ursicinus reus proditor
rei publicae deferretur  agitatis itaque rationibus diu
cunctati reuersique fastidii plenum sabinianum inuenimus hominem
mediocris staturae et parui angustique animi uix sine turpi
metu sufficientem ad leuem conuiuii nedum proelii strepitum
perferendum  tamen quoniam speculatores apparatus omnes apud
hostes feruere constanti asseueratione perfugis concinentibus
affirmabant oscitante homunculo nisibin propere uenimus utilia
paraturi ne dissimulantes obsidium persae ciuitati superuenirent
incautae  dumque intra muros maturanda perurgerentur fumus
micantesque ignes assidue tigride per castra maurorum et sisara
et collimitia reliqua ad usque ciuitatem continui perlucebant
solito crebriores erupisse hostium uastatorias manus superato
flumine permonstrantes  qua causa ne occuparentur itinera
celeri cursu praegressi cum ad secundum lapidem uenissemus
liberalis formae puerum torquatum ut coniectabamus octennem in
aggeris medio uidimus heiulantem ingenui cuiusdam filium ut
aiebat quem mater dum imminentium hostium terrore percita
fugeret impeditior trepidando reliquerat solum hunc dum
imperatu ducis miserati commoti impositum equo prae me ferens ad
ciuitatem reduco circumuallato murorum ambitu praedatores latius
uagabantur  et quia me obsidionales aerumnae terrebant
intra semiclausam posticam exposito puero nostrorum agmen
agilitate uolucri repetebam exanimis nec multum fuit quin
caperer  nam cum abdigildum quendam tribunum fugientem cum
calone ala sequeretur hostilis lapsoque per fugam domino seruum
deprehensum cum ego rapido ictu transirem interrogassent
quisnam prouectus sit iudex audissentque ursicinum paulo ante
urbem ingressum montem izalam petere occiso indice in unum
quaesiti complures nos irrequietis cursibus sectabantur 
quos cum iumenti agilitate praegressus apud amudin munimentum
infirmum dispersis per pabulum equis recubantes nostros securius
inuenissem porrecto extentius brachio et summitatibus sagi
contortis elatius adesse hostes signo solito demonstrabam
isdemque iunctus impetu communi ferebar equo iam fatiscente 
terrebat autem nos plenilunium noctis et planities supina
camporum nulla si occupasset artior casus latibula praebere
sufficiens ubi nec arbores nec frutecta nec quicquam praeter
herbas humiles uisebatur  excogitatum est ergo ut ardente
superposita lampade et circumligata ne rueret iumentum solum
quod eam uehebat solutum sine rectore laeuorsus ire
permitteretur cum nos ad montanos excessus dextra positos
tenderemus ut praelucere sebalem facem duci lenius gradienti
persae credentes eum tenerent potissimum cursum quod ni fuisset
praeuisum circumuenti et capti sub dicionem uenissemus hostilem
 hoc extracti periculo cum ad nemorosum quendam locum uineis
arbustisque pomiferis consitum meiacarire nomine uenissemus cui
fontes dedere uocabulum gelidi lapsis accolis omnibus solum in
remoto secessu latentem inuenimus militem qui oblatus duci et
locutus uaria prae timore ideoque suspectus adigente metu qui
intentabatur pandit rerum integram fidem docetque quod apud
parisios natus in galliis et equestri militans turma uindictam
quondam commissi facinoris timens ad persas abierat profugus
exindeque morum probitate spectata sortita coniuge liberisque
susceptis speculatorem se missum ad nostra saepe ueros nuntios
reportasse at nunc se a tamsapore et nohodare optimatibus
missum qui cateruas ductauerant praedatorum ad eos redire quae
didicerat perlaturum post haec adiectis quae agi in parte
diuersa norat occiditur  proinde curarum crescente
sollicitudine inde passibus citis amidam pro temporis copia
uenimus ciuitatem postea secutis cladibus inclutam quo reuersis
exploratoribus nostris in uaginae internis notarum figuris
membranam repperimus scriptam a procopio ad nos perferri
mandatam quem legatum ad persas antea missum cum comite
lucilliano praedixi haec consulto obscurius indicantem ne captis
baiulis sensuque intellecto scriptorum excitaretur materia
funestissima  amendatis procul graiorum legatis forsitan et
necandis rex ille longaeuus non contentus hellesponto iunctis
grenici et rhyndaci pontibus asiam cum numerosis populis
peruasurus adueniet suopte ingenio irritabilis et asperrimus
auctore et incensore hadriani quondam romani principis
successore actum et conclamatum est ni cauerit graecia 
qui textus significabat persarum regem transitis fluminibus
anzaba et tigride antonino hortante dominium orientis affectare
totius his ob perplexitatem nimiam aegerrime lectis consilium
suscipitur prudens  erat eo tempore satrapa corduenae quae
obtemperabat potestati persarum iouinianus nomine appellatus in
solo romano adolescens nobiscum occulte sentiens ea gratia quod
obsidatus sorte in syriis detentus et dulcedine liberalium
studiorum illectus remeare ad nostra ardenti desiderio gestiebat
 ad hunc missus ego cum centurione quodam fidissimo
exploratius noscendi gratia quae gerebantur per auios montes
angustiasque praecipites ueni uisusque et agnitus comiterque
susceptus causam praesentiae meae uni illi confessus adiuncto
taciturno aliquo locorum perito mittor ad praecelsas rupes exinde
longe distantes unde nisi oculorum deficeret acies ad
quinquagesimum usque lapidem quoduis etiam minutissimum
apparebat  ibi morati integrum biduum cum sol tertius
affulsisset cernebamus terrarum omnes ambitus subiectos quos
horizontas appellamus agminibus oppletos innumeris et
antegressum regem uestis claritudine rutilantem quem iuxta
laeuus incedebat grumbates chionitarum rex nobilis aetate
quidem media rugosisque membris sed mente quadam grandifica
multisque uictoriarum insignibus nobilis dextra rex albanorum
pari loco atque honore sublimis post duces uarii auctoritate et
potestatibus eminentes quos ordinum omnium multitudo sequebatur
ex uicinarum gentium roboribus lecta ad tolerandam rerum
asperitatem diuturnis casibus erudita  quo usque nobis
doriscum thraciae oppidum et agminatim intra consaepta
exercitus recensetos graecia fabulosa narrabis cum nos cauti
uel ut uerius dixerim timidi nihil exaggeremus praeter ea quae
fidei testimonia neque dubia neque incerta monstrarunt

  postquam reges nineue adiabenae ingenti ciuitate
transmissa in medio pontis anzabae hostiis caesis extisque
prosperantibus transiere laetissimi coniectantes nos residuam
plebem omnem aegre penetrare post triduum posse citius exinde ad
satrapen reuersi quieuimus hospitalibus officiis recreati 
unde per loca itidem deserta et sola magno necessitatis ducente
solacio celerius quam potuit sperari reuersi confirmauimus
animos haesitantium unum e naualibus pontem transisse reges
absque ulla circumitione perdoctos  extemplo igitur equites
citi mittuntur ad cassianum mesopotamiae ducem rectoremque
prouinciae tunc euphronium compulsuri agrestes cum familiis et
pecoribus uniuersis ad tutiora transire et agiliter deseri
carrhas oppidum inualidis circumdatum muris super his campos
omnes incendi ne pabulorum suppeteret copia  et imperatis
sine mora completis iniecto igni furentis elementi uis maxima
frumenta omnia cum iam stipula flauenti turgerent herbasque
pubentes ita contorruit ut ad usque euphraten ab ipsis
marginibus tigridis nihil uiride cerneretur tunc exustae sunt
ferae complures maximeque leones per ea loca saeuientes immaniter
consumi uel caecari sueti paulatim hoc modo  inter
harundineta mesopotamiae fluminum et frutecta leones uagantur
innumeri clementia hiemis ibi mollissimae semper innocui at ubi
solis radiis exarserit tempus in regionibus aestu ambustis
uapore sideris et magnitudine culicum agitantur quorum
examinibus per eas terras referta sunt omnia et quoniam oculos
quasi umida et lucentia membra eaedem appetunt uolucres
palpebrarum libramentis mordicus insidentes idem leones cruciati
diutius aut fluminibus mersi sorbentur ad quae remedii causa
confugiunt aut amissis oculis quos unguibus crebro lacerantes
effodiunt immanius efferascunt quod ni fieret uniuersus oriens
huiusmodi bestiis abundaret  dum campi cremantur ut dictum
est tribuni cum protectoribus missi citerioris ripas euphratis
castellis et praeacutis sudibus omnique praesidiorum genere
communibant tormenta qua parum erat uoraginosum locis
opportunis aptantes  dum haec celerantur sabinianus inter
rapienda momenta periculorum communium lectissimus moderator
belli interneciui per edessena sepulchra quasi fundata cum
mortuis pace nihil formidans more uitae remissioris fluxius agens
militari pyrrice sonantibus modulis pro histrionicis gestibus in
silentio summo delectabatur ominoso sane et incepto et loco cum
haec et huiusmodi factu dictuque tristia futuros praenuntiantia
motus uitare optimum quemque debere saeculi progressione
discamus  interea reges nisibi pro stratione uili transmissa
incendiis arida nutrimentorum uarietate crescentibus fugitantes
inopiam pabuli sub montium pedibus per ualles gramineas
incedebant  cumque bebasen uillam uenissent unde ad
constantinam usque oppidum quod centesimo lapide disparatur
arescunt omnia siti perpetua nisi quod in puteis aqua repperitur
exilis quid agerent diu cunctati iamque suorum duritiae
fiducia transituri exploratore fido docente cognoscunt euphratem
niuibus tabefactis inflatum late fusis gurgitibus euagari ideoque
uado nequaquam posse transiri  conuertuntur ergo ad ea
quae amplectenda fortuita daret occasio spe concepta praeter
opinionem exclusi ac proposito pro abrupto rerum praesentium
statu urgenti consilio antoninus dicere quid sentiat iussus
orditur flecti iter suadens in dexterum latus ut per longiorem
circumitum omnium rerum usu regionum feracium et consideratione
ea qua rectus pergeret hostis adhuc intactarum castra duo
praesidiaria barzalo et claudias peterentur sese ductante ubi
tenuis fluuius prope originem et angustus nullisque adhuc aquis
aduenis adolescens facile penetrari poterit ut uadosus  his
auditis laudatoque suasore et iusso ducere qua norat agmina
cuncta ab instituto itinere conuersa praeuium sequebantur

  quo certis speculationibus cognito nos disposuimus
properare samosata ut superato exinde flumine pontiumque apud
zeugma et capersanam iuncturis abscisis hostiles impetus si
iuuisset fors ulla repelleremus  sed contigit atrox et
silentio omni dedecus obruendum namque duarum turmarum equites
circiter septingenti ad subsidium mesopotamiae recens ex illyrico
missi enerues et timidi praesidium per eos tractus agentes
nocturnasque pauentes insidias ab aggeribus publicis uesperi
quando custodiri magis omnes tramites conueniret longius
discedebant  hocque obseruato eos uino oppressos et somno
uiginti milia fere persarum tamsapore et nohodare ductantibus
nullo prospiciente transgressa post tumulos celsos uicinos amidae
occultabantur armata  moxque ut dictum est cum abituri
samosata luce etiamtum dubia pergeremus ab alta quadam specula
radiantium armorum splendore perstricti hostesque adesse
excitatius clamitantes signo dato quod ad proelium solet
hortari restitimus conglobati nec fugam capessere cum essent
iam in contuitu qui sectarentur nec congredi cum hoste equitatu
et numero praeualente metu indubitatae mortis cautum
existimantes  denique ex ultima necessitate manibus iam
conserendis cum quid agi oporteat cunctaremur occiduntur
quidam nostrorum temere procursantes et urgente utraque parte
antoninus ambitiosius praegrediens agmen ab ursicino agnitus et
obiurgatorio sonu uocis increpitus proditorque et nefarius
appellatus sublata tiara quam capiti summo ferebat honoris
insigne desiluit equo curuatisque membris humum uultu paene
contingens salutauit patronum appellans et dominum manus post
terga conectens quod apud assyrios supplicis indicat formam 
et ignosce mihi inquit amplissime comes necessitate non
uoluntate ad haec quae noui scelesta prolapso egere me
praecipitem iniqui flagitatores ut nosti quorum auaritiae ne
tua quidem excelsa illa fortuna propugnans miseriis meis potuit
refragari simul haec dicens e medio prospectu abscessit non
auersus sed dum euanesceret uerecunde retrogradiens et pectus
ostentans  quae dum in curriculo semihorae aguntur
postsignani nostri qui tenebant editiora collis exclamant aliam
catafractorum multitudinem equitum pone uisam celeritate quam
maxima propinquare  atque ut in rebus solent afflictis
ambigentes cuinam deberet aut posset occurri trudente pondere
plebis immensae passim qua cuique proximum uidebatur
diffundimur uniuersi dumque se quisque expedire discrimine magno
conatur sparsim disiecti hosti concursatori miscemur 
itaque spreta iam uiuendi cupiditate fortiter decernentes ad
ripas pellimur tigridis alte excisas unde quidam praecipites
pulsi implicantibus armis haeserunt ubi uadosus est amnis alii
lacunarum hausti uertigine uorabantur nonnulli cum hoste
congressi uario euentu certabant quidam cuneorum densitate
perterriti petebant proximos tauri montis excessus  inter
quos dux ipse agnitus pugnatorumque mole circumdatus cum
aiadalthe tribuno caloneque uno equi celeritate ereptus
abscessit  mihi dum auius ab itinere comitum quid agerem
circumspicio uerinianus domesticus protector occurrit femur
sagitta confixus quam dum auellere obtestante collega conarer
cinctus undique antecedentibus persis ciuitatem petebam anhelo
cursu rependo ex eo latere quo incessebamur in arduo sitam
unoque ascensu perangusto meabilem quem scissis collibus molinae
ad calles aptandas aedificatae densius constringebant  hic
mixti cum persis eodem ictu procurrentibus ad superiora nobiscum
ad usque ortum alterius solis immobiles stetimus ita conferti ut
caesorum cadauera multitudine fulta repperire ruendi spatium
nusquam possent utque miles ante me quidam discriminato capite
quod in aequas partes ictus gladii fiderat ualidissimus in
stipitis modum undique coartatus haereret  et licet
multiplicia tela per tormentorum omnia genera uolarent e
propugnaculis hoc tamen periculo murorum nos propinquitas
eximebat tandemque per posticam ingressus refertam inueni
confluente ex finitimis uirile et muliebre secus nam et casu
illis ipsis diebus in suburbanis peregrina commercia circumacto
anno solita celebrari multitudo conuenarum augebat agrestium
 interea sonitu uario cuncta miscentur partim amissos
gementibus aliis cum exitio sauciis multis caritates diuersas
quas prae angustiis uidere non poterant inuocantibus

  hanc ciuitatem olim perquam breuem caesar etiamtum
constantius ut accolae suffugium possint habere tutissimum eo
tempore quo antoninupolim oppidum aliud struxit turribus
circumdedit amplis et moenibus locatoque ibi conditorio muralium
tormentorum fecit hostibus formidatam suoque nomine uoluit
appellari  et a latere quidem australi geniculato tigridis
meatu subluitur propius emergentis qua euri opponitur flatibus
mesopotamiae plana despectat unde aquiloni obnoxia est nymphaeo
amni uicina uerticibus taurinis umbratur gentes transtigritanas
dirimentibus et armeniam spiranti zephyro contrauersa gumathenam
contingit regionem uberem et cultu iuxta fecundam in qua uicus
est abarne nomine sospitalium aquarum lauacris calentibus notus
in ipso autem amidae meditullio sub arce fons diues exundat
potabilis quidem sed uaporatis aestibus nonnumquam foetens 
cuius oppidi praesidio erat semper quinta parthica legio
destinata cum indigenarum turma non contemnenda sed tunc
ingruentem persarum multitudinem sex legiones raptim percursis
itineribus antegressae muris astitere firmissimis magnentiaci et
decentiaci quos post consummatos ciuiles procinctus ut fallaces
et turbidos ad orientem uenire compulit imperator ubi nihil
praeter bella timetur externa et tricensimani decimanique
fortenses et superuentores atque praeuentores cum aeliano iam
comite quos tirones tum etiam nouellos hortante memorato adhuc
protectore erupisse a singara persasque fusos in somnum
rettulimus trucidasse complures  aderat comitum quoque
sagittariorum pars maior equestris uidelicet turmae ita
cognominatae ubi merent omnes ingenui barbari armorum uiriumque
firmitudine inter alios eminentes

  haec dum primi impetus turbo conatibus agitat insperatis
rex cum populo suo gentibusque quas ductabat a bebase loco
itinere flexo dextrorsus ut monuerat antoninus per horren et
meiacarire et charcha ut transiturus amidam cum prope castella
romana uenisset quorum unum reman alterum busan appellatur
perfugarum indicio didicit multorum opes illuc translatas seruari
ut in munimentis praecelsis et fidis additumque est ibi cum
suppellectili pretiosa inueniri feminam pulchram cum filia
paruula craugasii nisibeni cuiusdam uxorem in municipali ordine
genere fama potentiaque circumspecti  auiditate itaque
rapiendi aliena festinans petit impetu fidenti castella unde
subita animi consternatione defensores armorum uarietate
praestricti se cunctosque prodidere qui ad praesidia
confugerunt et digredi iussi confestim claues obtulere portarum
patefactisque aditibus quidquid ibi congestum erat eruitur et
productae sunt attonitae metu mulieres et infantes matribus
implicati graues aerumnas inter initia tenerioris aetatis
experti  cumque rex percontando cuiusnam coniux esset
craugasii comperisset uim in se metuentem prope uenire permisit
intrepidam et uisam opertamque ad usque labra ipsa atro uelamine
certiore iam spe mariti recipiendi et pudoris inuiolati mansuri
benignius confirmauit audiens enim coniugem miro eius amore
flagrare hoc praemio nisibenam proditionem mercari se posse
arbitrabatur  inuentas tamen alias quoque uirgines christiano
ritu cultui diuino sacratas custodiri intactas et religioni
seruire solito more nullo uetante praecepit lenitudinem profecto
in tempore simulans ut omnes quos antehac diritate
crudelitateque terrebat sponte sua metu remoto uenirent exemplis
recentibus docti humanitate eum et moribus iam placidis
magnitudinem temperasse fortunae

 marcellini historiae liber xix  

  hoc miserae nostrorum captiuitatis euentu rex laetus
successusque opperiens similes egressus exinde paulatimque
incedens amidam die tertio uenit  cumque primum aurora
fulgeret uniuersa quae uideri poterant armis stellantibus
coruscabant ac ferreus equitatus campos oppleuit et colles 
insidens autem equo ante alios celsior ipse praeibat agminibus
cunctis aureum capitis arietini figmentum interstinctum lapillis
pro diademate gestans multiplici uertice dignitatum et gentium
diuersarum comitatu sublimis satisque eum constabat colloquio
tenus defensores moenium temptaturum aliorsum antonini consilio
festinantem  uerum caeleste numen ut romanae rei totius
aerumnas intra unius regionis concluderet ambitum adegerat in
immensum se extollentem credentemque quod uiso statim obsessi
omnes metu exanimati supplice suenirent in preces  portis
obequitabat comitante cohorte regali qui dum se prope
confidentius inserit ut etiam uultus eius possit aperte
cognosci sagittis missilibusque ceteris ob decora petitus
insignia corruisset ni puluere iaculantium adimente conspectum
parte indumenti tragulae ictu discissa editurus postea strages
innumeras euasisset  hinc quasi in sacrilegos uiolati
saeuiens templi temeratumque tot regum et gentium dominum
praedicans eruendae urbis apparatu nisibus magnis instabat et
orantibus potissimis ducibus ne profusus in iram a gloriosis
descisceret coeptis leni summatum petitione placatus postridie
quoque super deditione moneri decreuerat defensores  ideoque
cum prima lux aduenisset rex chionitarum grumbates fidenter
domino operam nauaturus tendebat ad moenia cum manu promptissima
stipatorum quem ubi uenientem iam telo forte contiguum
contemplator peritissimus aduertisset contorta ballista filium
eius primae pubis adolescentem lateri paterno haerentem thorace
cum pectore perforato perfodit proceritate et decore corporis
aequalibus antestantem  cuius occasu in fugam dilapsi
populares eius omnes moxque ne raperetur ratione iusta regressi
numerosas gentes ad arma clamoribus dissonis concitarunt quarum
concursu ritu grandinis hinc inde conuolantibus telis atrox
committitur pugna  et post interneciua certamina ad usque
finem diei protenta cum iam noctis esset initium per aceruos
caesorum et scaturrigines sanguinis aegre defensum caligine
tenebrarum extrahitur corpus ut apud troiam quondam super comite
thessali ducis exanimi socii marte acerrimo conflixerunt 
quo funere regia maesta et optimatibus uniuersis cum parente
subita clade perculsis indicto iustitio iuuenis nobilitate
commendabilis et dilectus ritu nationis propriae lugebatur
itaque ut armari solebat elatus in amplo quodam suggestu locatur
et celso circaque eum lectuli decem sternuntur figmenta uehentes
hominum mortuorum ita curate pollincta ut imagines essent
corporibus similes iam sepultis ac per dierum spatium septem
uiri quidem omnes per contubernia et manipulos epulis indulgebant
saltando et cantando tristia quaedam genera neniarum regium
iuuenem lamentantes  feminae uero miserabili planctu in
primaeuo flore succisam spem gentis solitis fletibus
conclamabant ut lacrimare cultrices ueneris saepe spectantur in
sollemnibus adonidis sacris quod simulacrum aliquod esse frugum
adultarum religiones mysticae docent

  post incensum corpus ossaque in argenteam urnam collecta
quae ad gentem humo mandanda portari statuerat pater agitata
summa consiliorum placuerat busto urbis subuersae expiare
perempti iuuenis manes nec enim grumbates inulta unici pignoris
umbra ire ultra patiebatur  biduoque ad otium dato ac missis
abunde qui pacis modo patentes agros pingues cultosque
uastarent quinquies ordine multiplicato scutorum cingitur
ciuitas ac tertiae principio lucis corusci globi turmarum
impleuerant cuncta quae prospectus humanus potuit undique
contueri et sorte loca diuisa clementi gradu incedentes ordines
occuparunt  persae omnes murorum ambitus obsidebant pars
quae orientem spectabat chionitis euenit qua funestus nobis
ceciderat adolescens cuseni meridiano lateri sunt destinati
tractum seruabant septemtrionis albani occidentali portae
oppositi sunt segestani acerrimi omnium bellatores cum quibus
elata in arduum specie elephantorum agmina rugosis horrenda
corporibus leniter incedebant armatis onusta ultra omnem
diritatem taetri spectaculi formidanda ut rettulimus saepe 
cernentes populos tam indimensos ad orbis romani incendium diu
quaesitos in nostrum conuersos exitium salutis rata desperatione
gloriosos uitae exitus deinde curabamus iamque omnibus nobis
optatos  a sole itaque orto usque diei ultimum acies
immobiles stabant ut fixae nullo uariato uestigio nec sonitu uel
equorum audito hinnitu eademque figura digressi qua uenerant
cibo recreati et somno cum superesset exiguum noctis aeneatorum
clangore ductante urbem ut mox casuram terribili corona
cinxerunt  uixque ubi grumbates hastam infectam sanguine ritu
patrio nostrique more coniecerat fetialis armis exercitus
concrepans inuolat muros confestimque lacrimabilis belli turbo
crudescit rapido turmarum processu in procinctum alacritate omni
tendentium et contra acri intentaque occursatione nostrorum 
proinde diffractis capitibus multos hostium scorpionum iactu
moles saxeae colliserunt alii traiecti sagittis pars confixi
tragulis humum corporibus obstruebant uulnerati alii socios fuga
praecipiti repetebant  nec minores in ciuitate luctus aut
mortes sagittarum creberrima nube auras spissa multitudine
obumbrante tormentorumque machinis quae direpta singara
possederant persae uulnera inferentibus plura  namque
uiribus collectis propugnatores omissa uicissim certamina
repetentes in maximo defendendi ardore saucii perniciose cadebant
aut laniati uoluendo stantes proxime subuertebant aut certe
spicula membris infixa uiuentes adhuc uellendi peritos
quaeritabant  ita strages stragibus implicatas et ad
extremum usque diei productas ne uespertinae quidem hebetauerant
tenebrae ea re quod obstinatione utrimque magna decernebatur
 agitatis itaque sub onere armorum uigiliis resultabant
altrinsecus exortis clamoribus colles nostris uirtutes constanti
caesaris extollentibus ut domini rerum et mundi persis saporem
saansaan appellantibus et pirosen quod rex regibus imperans et
bellorum uictor interpretatur  ac priusquam lux occiperet
signo per lituos dato ad feruorem similium proeliorum excitae
undique inaestimabiles copiae in modum alituum ferebantur unde
longe et late prospici poterat campis et conuallibus nihil
praeter arma micantia ferarum gentium demonstrantibus 
moxque clamore sublato cunctis temere prorumpentibus telorum uis
ingens uolabat e muris utque opinari dabatur nulla frustra
mittebantur inter hominum cadentia densitatem tot enim nos
circumstantibus malis non obtinendae causa salutis ut dixi sed
fortiter moriendi studio flagrabamus et a diei principio ad usque
lucem obscuram neutrubi proelio inclinato ferocius quam
consultius pugnabatur exsurgebant enim terrentium pauentiumque
clamores ut prae alacritate consistere sine uulnere uix quisquam
possit  tandemque nox finem caedibus fecit et satias
aerumnarum indutias partibus dederat longiores ubi enim
quiescendi nobis tempus est datum exiguas quae supererant
uires continuus cum insomnia labor absumpsit sanguine et pallente
exspirantium facie perterrente quibus ne suprema quidem humandi
solacia tribui sinebant angustiae spatiorum intra ciuitatis
ambitum non nimium amplae legionibus septem et promiscua
aduenarum ciuiumque sexus utriusque plebe et militibus aliis
paucis ad usque numerum milium uiginti cunctis inclusis 
medebatur ergo suis quisque uulneribus pro possibilitate uel
curantium copia cum quidam grauiter saucii cruore exhausto
spiritus reluctantes efflarent alii confossi mucronibus
frustraque curati animis in uentum solutis proiciebantur
exstincti aliquorum foratis undique membris mederi periti
uetabant ne offensionibus cassis animae uexarentur afflictae
nonnulli uellendis sagittis in ancipiti curatione grauiora morte
supplicia perferebant

  dum apud amidam hac partium destinatione pugnatur
ursicinus maerens quod ex alterius pendebat arbitrio
auctoritatis tunc in regendo milite potioris sabinianum etiamtum
sepulchris haerentem crebro monebat ut compositis uelitaribus
cunctis per imos pedes montium occultis itineribus properarent
quo leuium armorum auxilio si qua fors iuuisset stationibus
interceptis nocturnas hostium aggrederentur excubias quae
ingenti circumitu uallauerant muros aut lacessitionibus crebris
occuparent obsidioni fortiter adhaerentes  quibus sabinianus
renitebatur ut noxiis palam quidem litteras imperiales
praetendens intacto ubique milite quidquid geri potuisset
impleri debere aperte iubentes clam uero corde altissimo
retinens saepe in comitatu sibi mandatum ut amplam omnem
adipiscendae laudis decessori suo ardenti studio gloriae
circumcideret etiam ex re publica processuram  adeo uel cum
exitio prouinciarum festinabatur ne bellicosus homo memorabilis
alicuius facinoris auctor nuntiaretur aut socius ideoque his
attonitus malis exploratores ad nos saepe mittendo licet ob
custodias artas nullus facile oppidum poterat introire et utilia
agitando complura nihil proficiens uisebatur ut leo magnitudine
corporis et toruitate terribilis inclusos intra retia catulos
periculo ereptum ire non audens unguibus ademptis et dentibus

  sed in ciuitate ubi sparsorum per uias cadauerum
multitudo humandi officia superaret pestilentia tot malis
accessit uerminantium corporum lue tabifica uaporatis aestibus
uarioque plebis languore nutrita quae genera morborum unde oriri
solent breuiter explicabo  nimietatem frigoris aut caloris
uel umoris aut siccitatis pestilentias gignere philosophi et
illustres medici tradiderunt unde accolentes loca palustria uel
umecta tusses et oculares casus et similia perferunt contra
confines caloribus tepore febrium arescunt sed quanto ignis
materies ceteris est efficacior tanto ad perimendum celerior
siccitas  hinc cum decennali bello graecia desudaret ne
peregrinus poenas dissociati regalis matrimonii lucraretur
huiusmodi grassante pernicie telis apollinis periere complures
qui sol aestimatur  atque ut thucydides exponit clades illa
quae in peloponnesiaci belli principiis athenienses acerbo
genere morbi uexauit ab usque feruenti aethiopiae plaga paulatim
proserpens atticam occupauit  aliis placet auras ut solent
aquasque uitiatas foetore cadauerum uel similibus salubritatis
uiolare maximam partem uel certe aeris permutationem subitam
aegritudines parere leuiores  affirmant etiam aliqui terrarum
halitu densiore crassatum aera emittendis corporis spiraminibus
resistentem necare nonnullos qua causa animalia praeter homines
cetera iugiter prona homero auctore et experimentis deinceps
multis cum talis incesserit labes ante nouimus interire  et
prima species luis pandemos appellatur quae efficit in
aridioribus locis agentes caloribus crebris interpellari secunda
epidemos quae tempore ingruens acies hebetat luminum et
concitat periculosos umores tertia loemodes quae itidem
temporaria est sed uolucri uelocitate letabilis  hac
exitiali peste quassatis paucis intemperanti aestuum consumptis
quos multitudo augebat tandem nocte quae diem consecuta est
decimum exiguis imbribus disiecto concreto spiritu et crassato
sospitas retenta est corporum firma

  uerum inter haec inquies persa uineis ciuitatem pluteisque
circumdabat et erigi aggeres coepti turresque fabricabantur
frontibus ferratis excelsae quarum fastigiis ballistae locatae
sunt singulae ut a propugnaculis propellerent defensores leuia
tamen per funditores et sagittarios proelia ne puncto quidem
breui cessabant  erant nobiscum duae legiones magnentiacae
recens e galliis ductae ut praediximus uirorum fortium et
pernicium ad planarios conflictus aptorum ad eas uero belli
artes quibus stringebamur non modo inhabiles sed contra nimii
turbatores qui cum neque in machinis neque in operum
constructione iuuarent aliquotiens stolidius erumpentes
dimicantesque fidentissime minuto numero reuertebant tantum
proficientes quantum in publico ut aiunt incendio aqua unius
hominis manu aggesta  postremo obseratis portis
precantibusque tribunis egredi nequeuntes frendebant ut bestiae
uerum secutis diebus efficacia eorum eminuit ut docebimus 
in summoto loco partis meridianae murorum quae despectat fluuium
tigrin turris fuit in sublimitatem exsurgens sub qua hiabant
rupes abscisae ut despici sine uertigine horrenda non posset
unde cauatis fornicibus subterraneis per radices montis scalae ad
usque ciuitatis ducebant planitiem quo ex amnis alueo
haurirentur aquae furtim ut in omnibus per eas regiones
munimentis quae contingunt flumina uidimus fabre politae 
per has tenebras ob derupta neglectas oppidano transfuga quodam
ductante qui ad diuersam partem desciuerat septuaginta
sagittarii persae ex agmine regio arte fiduciaque praestantes
silentio summoti loci defensi subito singuli noctis medio ad
contignationem turris tertiam ascenderunt ibique occultati mane
sago punici coloris elato quod erat subeundae indicium pugnae
cum ex omni parte circumueniri urbem suis copiis inundantibus
aduertissent exinanitis proiectisque ante pedes pharetris
clamoris ululabilis incendio tela summa peritia dispergebant
moxque acies omnes densae petebant multo infestius quam antea
ciuitatem  inter incertos nos et ancipites quibus occurri
deberet instantibus supra an multitudini transcensu scalarum iam
propugnacula ipsa prensanti diuiditur opera et translatae
leuiores quinque ballistae contra turrim locantur quae ocius
lignea tela fundentes nonnumquam et binos forabant e quibus pars
grauiter uulnerati ruebant alii machinarum metu stridentium
praecipites acti laniatis corporibus interibant  quibus hac
celeritate confectis relatisque ad loca sueta tormentis paulo
securius moenia omnium concursu defendebantur  et quoniam
augebat iras militum scelestum facinus perfugae quasi
decurrentes in planum ita iaculantes diuersa missilia lacertis
fortibus incumbebant ut uergente in meridiem die gentes acri
repulsa disiectae lacrimantes complurium mortes tentoria
repeterent uulnerum metu

  aspirauit auram quandam salutis fortuna innoxio die cum
hostili clade emenso cuius reliquo tempore ad quietem
reficiendis corporibus dato posterae lucis initio ex arce
innumeram cernimus plebem quae ziata capto castello ad hosticum
ducebatur quem in locum ut capacissimum et munitum  spatio
quippe decem stadiorum ambitur  promiscua confugerat multitudo
 nam etiam alia munimenta isdem diebus rapta sunt et incensa
unde hominum milia extracta complura seruituri sequebantur inter
quos multi senecta infirmi et mulieres iam grandaeuae cum ex
uariis deficerent causis itineris longinquitate offensae abiecta
uiuendi cupiditate suris uel suffraginibus relinquebantur
exsectis  has miserabiles turmas galli milites contuentes
rationabili quidem sed intempestiuo motu conferendae cum
hostibus manus copiam sibi dari poscebant mortem tribunis
uetantibus primisque ordinibus minitantes si deinceps
prohiberent  utque dentatae in caueis bestiae taetro paedore
acerbius efferatae euadendi spe repagulis uersabilibus
illiduntur ita gladiis portas caedebant quas supra diximus
obseratas admodum anxii ne urbe excisa ipsi quoque sine ullo
specioso facinore deleantur aut exuta periculis nihil egisse
operae pretium pro magnanimitate gallica memorentur licet antea
saepe egressi structoresque aggerum confossis quibusdam impedire
conati paria pertulerunt  inopes nos consilii et quid opponi
deberet saeuientibus ambigentes id potissimum aegre isdem
assentientibus tandem elegimus ut quoniam ultra ferri non
poterant paulisper morati custodias aggredi permitterentur
hostiles quae non procul erant a coniectu locatae telorum ut
eis perruptis pergerent prorsus apparebat enim eos si
impetrassent strages maximas edituros  quae dum parantur
per uaria certaminum genera defensabantur acriter muri laboribus
et uigiliis et tormentis ad emittenda undique saxa telaque
dispositis duo tamen aggeres celsi persarum peditum manu erecti
et expugnatio ciuitatis struebatur operibus lentis contra quos
nostrorum quoque impensiore cura moles excitabantur altissimae
fastigio aduersae celsitudinis aequatae propugnatorum uel nimia
pondera duraturae  inter haec galli morarum impatientes
securibus gladiisque succincti patefacta sunt egressi postica
obseruata nocte squalida et interlunio orantes caeleste
praesidium propitium adesset et libens atque ipsum spiritum
reprimentes cum prope uenissent conferti ualido cursu quibusdam
stationariis interfectis exteriores castrorum uigiles ut in nullo
tali metu sopitos obtruncantes superuenire ipsi regiae si
prosperior iuuisset euentus occulte meditabantur  uerum
audito licet leui reptantium sonitu gemituque caesorum discusso
somno excitatis multis et ad arma pro se quoque clamitante
steterunt milites uestigiis fixis progredi ultra non ausi nec
enim cautum deinde expergefactis quos petebant insidiae in
apertum properare discrimen cum iam undique frendentium cateruae
persarum in proelia uenirent accensae  contra galli corporum
robore audaciaque quoad poterant inconcussi gladiis secantes
aduersos parte suorum strata uel sagittarum undique uolantium
crebritate confixa cum unum in locum totam periculi molem
conuersam et currentium hostium agmina aduertissent nullo terga
uertente euadere festinabant et uelut repedantes sub modulis
sensim extra uallum protrusi cum manipulos confertius inuadentes
sustinere non possent tubarum perciti clangore castrensium
discedebant  et resultantibus e ciuitate lituis multis
portae panduntur recepturae nostros si peruenire illuc usque
ualuissent tormentorumque machinae stridebant sine iaculatione
ulla telorum ut stationibus praesidentes post interemptos socios
pone agerentur ignari urbis oppositi moenibus  nudarent
mimperta uiri fortes susciperentur innoxii  hacque arte
galli portam prope confinia lucis introiere minuto numero quidam
perniciose pars leuiter uulnerati quadringentis ea nocte
desideratis qui non rhesum nec cubitantes pro muris iliacis
thracas sed persarum regem armatorum centum milibus
circumsaeptum ni obstitisset uiolentior casus in ipsis
tentoriis obtruncarant  horum campidoctoribus ut fortium
factorum antesignanis post ciuitatis excidium armatas statuas
apud edessam in regione celebri locari iusserat imperator quae
ad praesens seruantur intactae  retectis sequenti luce
funeribus cum inter caesorum cadauera optimates inuenirentur et
satrapae clamoresque dissoni fortunam aliam alibi cum lacrimis
indicabant luctus ubique et indignatio regum audiebatur
arbitrantium per stationes muris obiectas irrupisse romanos
indutiisque ob haec tridui datis assensu communi nos quoque
spatium ad respirandum accepimus

  perculsae deinde nouitate rei efferataeque gentes omissa
omni cunctatione operibus quoniam uis minime procedebat
decernere iam censebant et concito extremo belli ardore omnes
oppetere gloriose iam properabant aut ruina urbis animis litasse
caesorum  iamque apparatu cunctorum alacritate perfecto
exsiliente lucifero operum uariae species cum turribus ferratis
admouebantur quorum in uerticibus celsis aptatae ballistae
propugnatores agitantes humilius disiectabant  et albescente
iam die ferrea munimenta membrorum caelum omne subtexunt
densitataeque acies non inordinatim ut antea sed tubarum sonitu
leni ductante nullis procursantibus incedebant machinarum operti
tegminibus cratesque uimineas praetendentes  cumque
propinquantes ad coniectum uenere telorum oppositis scutis
persae pedites sagittas tormentis excussas e muris aegrius
euitantes laxarunt aciem nullo paene iaculi genere in uanum
cadente etiam catafracti hebetati et cedentes animos auxere
nostrorum  tamen quia hostiles ballistae ferratis impositae
turribus in humiliora ex supernis ualentes ut loco dispari ita
euentu dissimili nostra multo cruore foedabant ingruente iam
uespera cum requiescerent partes noctis spatium maius
consumptum est ut excogitari possit quid exitio ita atroci
obiectaretur  et tandem multa uersantibus nobis sedit
consilium quod tutius celeritas fecit quattuor isdem ballistis
scorpiones opponi qui dum translati e regione caute quod artis
est difficillimae collocantur lux nobis aduenit maestissima
persarum manipulos formidatos ostentans adiectis elephantorum
agminibus quorum stridore immanitateque corporum nihil humanae
mentes terribilius cernunt  cumque omni ex latere armorum et
operum beluarumque molibus urgeremur per scorpionum ferreas
fundas e propugnaculis subinde rotundi lapides iacti dissolutis
turrium coagmentis ballistas earumque tortores ita fudere
praecipites ut quidam citra uulnerum noxas alii obtriti
magnitudine ponderum interirent elephantis ui magna propulsis
quos flammis coniectis undique circumnexos iam corporibus tactis
gradientesque retrorsus retinere magistri non poterant postque
exustis operibus nulla quies certaminibus data  rex enim ipse
persarum qui numquam adesse certaminibus cogitur his turbinum
infortuniis percitus nouo et nusquam antea cognito more
proeliatoris militis ritu prosiluit in confertos et quia
conspectior tegentium multitudine procul speculantibus uisebatur
petitus crebritate telorum multis stipatoribus stratis abscessit
alternans regibiles acies et ad extremum diei nec mortium truci
uisu nec uulnerum territus tandem tempus exiguum tribui quieti
permisit

  uerum nocte proelia dirimente somno per breue otium capto
nitescente iam luce ad potiunda sperata ira et dolore exundans
nec fas ullum prae oculis habiturus gentes in nos excitabat
cumque crematis operibus ut docuimus pugna per aggeres celsos
muris proximos temptaretur ex aggestis erectis intrinsecus
quantum facere nitique poterant nostri aequis uiribus per ardua
resistebant  et diu cruentum proelium stetit nec metu mortis
quisquam ex aliqua parte a studio propugnandi remouebatur eoque
producta contentione cum sors partium euentu regeretur
indeclinabili diu laborata moles illa nostrorum uelut terrae
quodam tremore quassata procubuit et tamquam itinerario aggere
uel superposito ponte complanatum spatium quod inter murum
congestamque forinsecus struem hiabat patefecit hostibus
transitum nullis obicibus impeditum et pars pleraque militum
deiectorum oppressa uel debilitata cessauit  concursum est
tamen undique ad propulsationem periculi tam abrupti et
festinandi studio aliis impedientibus alios audacia hostium ipso
successu crescebat  accitis igitur regis imperio
praedatoribus uniuersis strictoque comminus ferro cum sanguis
utrubique immensis caedibus funderetur oppilatae sunt corporibus
fossae latiorque uia ideo pandebatur et concursu copiarum
ardenti iam ciuitate oppleta cum omnis defendendi uel fugiendi
spes esset abscisa pecorum ritu armati et imbelles sine sexus
discrimine truncabantur  itaque uespera tenebrante cum adhuc
licet iniqua reluctante fortuna multitudo nostrorum manu conserta
distringeretur in abstrusa quadam parte oppidi cum duobus aliis
latens obscurae praesidio noctis postica per quam nihil
seruabatur euado et squalentium peritia locorum comitumque
adiutus celeritate ad decimum lapidem tandem perueni  in qua
statione leuius recreati cum ire protinus pergeremus et incedendi
nimietate iam superarer ut insuetus ingenuus offendi dirum
aspectum sed fatigato mihi lassitudine graui leuamen impendio
tempestiuum  fugaci equo nudo et infreni calonum quidam
sedens ne labi possit ex more habenam qua ductabatur sinistra
manu artius illigauit moxque decussus uinculi nodum abrumpere
nequiens per auia saltusque membratim discerptus iumentum
exhaustum cursu pondere cadaueris detinebat cuius dorsuali
comprensi seruitio usus in tempore cum isdem sociis ad fontes
sulphureos aquarum suapte natura calentium aegre perueni  et
quia per aestum arida siti reptantes aquam diu quaeritando
profundum paene uidimus puteum et neque descendendi pro
altitudine nec restium aderat copia necessitate docente postrema
indumenta lintea quibus tegebamur in oblongos discidimus
pannulos unde explicato fune ingenti centonem quem sub galea
unus ferebat e nostris ultimae aptauimus summitati  funem
coniectus aquasque hauriens ad peniculi modum facile sitim qua
urgebamur exstinxit  unde citi ferebamur ad flumen euphraten
ulteriorem ripam petituri per nauem quam transfretandi causa
iumenta et homines in eo tractu diuturna consuetudo locarat 
ecce autem romanum agmen cum equestribus signis disiectum eminus
cernimus quod persequebatur multitudo persarum incertum unde
impetu tam repentino terga uiantum aggressa  quo exemplo
terrigenas illos non sinibus terrae emersos sed exuberanti
pernicitate credimus natos qui quoniam inopini per uaria
uisebantur spartoi uocitati humo exsiluisse uetustate rem
fabulosius extollente sunt aestimati  hoc malo conciti cum
omne iam esset in celeritate salutis praesidium per dumeta et
siluas in montes petimus celsiores exindeque melitenam minoris
armeniae oppidum uenimus mox repertum ducem comitatique iam
profecturum antiochiam reuisimus insperati

  at persae quia tendere iam introrsus autumno praecipiti
haedorumque iniquo sidere exorto prohibebantur captiuos agentes
et praedas remeare cogitabant ad sua  inter haec tamen funera
direptionesque ciuitatis excisae aeliano comite et tribunis
quorum efficacia diu defensa sunt moenia stragesque multiplicatae
persarum patibulis sceleste suffixis iacobus et caesius
numerarii apparitionis magistri equitum aliique protectores post
terga uinctis manibus ducebantur transtigritanis qui sollicita
quaerebantur industria nullo infimi summique discrimine ad unum
omnibus contruncatis  uxor uero craugasii quae retinens
pudorem inuiolatum ut matrona nobilis colebatur maerebat uelut
orbem alium sine marito uisura quamquam sperabat documentis
praesentibus altiora  in rem itaque consulens suam et
accidentia longe ante prospiciens anxietate bifaria stringebatur
uiduitatem detestans et nuptias ideo familiarem suum perquam
fidum regionumque mesopotamiae gnarum per izalam montem inter
castella praesidiaria duo maride et lorne introiturum nisibin
occulte dimisit mandatis arcanisque uitae secretioris maritum
exorans ut auditis quae contigerint ueniret secum beate
uicturus  quibus contentus expeditus uiator per saltuosos
tramites et frutecta nisibin passibus citis ingressus causatusque
se domina nusquam uisa et forsitan interempta data euadendi
copia castris hostilibus abscessisse et ideo ut uilis neglectus
docet craugasium gesta moxque accepta fide quod si tuto
licuerit sequetur coniugem libens euasit exoptatum mulieri
nuntium ferens quae hoc cognito per tamsaporem ducem
supplicauerat regi ut si daretur facultas antequam romanis
excederet finibus in potestatem suam iuberet propitius maritum
ascisci  praeter spem itaque omnium digresso aduena
repentino qui postliminio reuersus statim sine ullius euanuit
conscientia perculsus suspicione dux cassianus praesidentesque
ibi proceres alii minitantes ultima craugasium incessebant non
sine eius uoluntate uel uenisse uel abisse hominem clamitantes
 qui proditoris metuens crimen impendioque sollicitus ne
transitione perfugae uxor eius superesse doceretur et tractari
piissime per simulationem matrimonium alterius splendidae
uirginis affectauit et uelut paraturus necessaria conuiuio
nuptiali egressus ad uillam octauo lapide ab urbe distantem
concito equo ad persarum uastatorium globum quem didicerat
aduentare confugit susceptusque auenter qui esset ex his
cognitus quae loquebatur tamsapori post diem traditur quintum
perque eum regi oblatus opibus et necessitudine omni recuperata
cum coniuge quam paucos post menses amiserat erat secundi loci
post antoninum ut ait poeta praeclarus longo proximus
interuallo  ille enim ingenio et usu rerum diuturno firmatus
consiliis ualidis sufficiebat in cuncta quae conabatur hic
natura simplicior nominis tamen itidem peruulgati et haec
quidem haud diu postea contigerunt  rex uero licet
securitatem praeferens uultu exultansque specie tenus urbis
excidio uidebatur profundo tamen animi grauiter aestuabat
reputans in obsidionalibus malis saepe luctuosas se pertulisse
iacturas multoque ampliores se ipsum populos perdidisse quam e
nostris ceperat uiuos uel certe per diuersas fuderat pugnas ut
apud nisibin aliquotiens euenit et singara parique modo cum
septuaginta tresque dies amidam multitudine circumsedisset
armorum triginta milia perdidit bellatorum quae paulo postea
per discenen tribunum et notarium numerata sunt hac discretione
facilius quod nostrorum cadauera mox caesorum fatiscunt ac
diffluunt adeo ut nullius mortui facies post quadriduum
agnoscatur interfectorum uero persarum arescunt in modum
stipitum corpora ut nec liquentibus membris nec sanie perfusa
madescant quod uita parcior facit et ubi nascuntur exustae
caloribus terrae

  dum haec per uarios turbines in orientis extimo
festinantur difficultatem aduentantis inopiae frumentorum urbs
uerebatur aeterna uique minacissimae plebis famem ultimum malorum
omnium exspectantis subinde tertullus uexabatur ea tempestate
praefectus irrationabiliter plane nec enim per eum steterat
quominus tempore congruo alimenta nauibus ueherentur quas maris
casus asperiores solitis uentorumque procellae reflantium delatas
in proximos sinus introire portum augusti discriminum
magnitudine perterrebant  quocirca idem saepe praefectus
seditionibus agitatus ac plebe iam saeuiente immanius quoniam
uerebatur impendens exitium ab omni spe tuendae salutis
exclusus ut aestimabat tumultuanti acriter populo sed
accidentia considerare sueto prudenter obiecit paruulos filios et
lacrimans  en inquit ciues uestri  procul omen dii
caelestes auertant  eadem perlaturi uobiscum ni fortuna
affulserit laetior si itaque his abolitis nihil triste accidere
posse existimatis praesto in potestate sunt uestra qua
miseratione uulgus ad clementiam suapte natura procliue lenitum
conticuit aequanimiter uenturam opperiens sortem  moxque
diuini arbitrio numinis quod auxit ab incunabulis romam
perpetuamque fore spopondit dum tertullus apud ostia in aede
sacrificat castorum tranquillitas mare molliuit mutatoque in
austrum placidum uento uelificatione plena portum naues ingressae
frumentis horrea referserunt

  inter haec ita ambigua constantium sirmi etiamtum hiberna
quiete curantem permouebant nuntii metuendi et graues indicantes
id quod tunc magnopere formidabat limigantes sarmatas quos
expulisse paternis auitisque sedibus dominos suos ante
monstrauimus paulatim posthabitis locis quae eis anno
praeterito utiliter sunt destinata ne ut sunt uersabiles
aliquid molirentur iniquum regiones confines limitibus occupasse
uagarique licentius genuino more ni pellerentur omnia
turbaturos  quae superbius incitanda prope diem imperator
dilato negotio credens coacta undique multitudine militis ad
bella promptissimi necdum adulto uere ad procinctum egressus est
gemina consideratione alacrior quod expletus praedarum opimitate
exercitus aestate nuper emensa similium spe fidenter in effectus
animabitur prosperos quodque anatolio regente tunc per illyricum
praefecturam necessaria cuncta uel ante tempus coacta sine
ullius dispendiis affluebant  nec enim dispositionibus umquam
alterius praefecturae ut inter omnes constat ad praesens
arctoae prouinciae bonis omnibus floruerunt correctione
titubantium beniuola et sollerti uehiculariae rei iacturis
ingentibus quae clausere domus innumeras et censuali
professione speciosa fiducia releuatae indemnesque deinde et
innoxii earum incolae partium querelarum sopitis materiis
uiuerent ni postea exquisitorum detestanda nomina titulorum per
offerentes suscipientesque criminose in maius exaggerata his
propugnare sibi nitentibus potestates illis attenuatis omnium
opibus se fore sperantibus tutos ad usque proscriptiones
miserorumque suspendia peruenerunt  rem igitur emendaturus
urgentem profectus cum instrumentis ambitiosis imperator ut
dictum est ualeriam uenit partem quondam pannoniae sed ad
honorem ualeriae diocletiani filiae et institutam et ita
cognominatam sub pellibusque exercitu diffuso per histri
fluminis margines barbaros obseruabat ante aduentum suum
amicitiae uelamento pannonias furtim uastandas inuadere hiemis
durissimo cogitantes cum necdum solutae uernis caloribus niues
amnem undique peruium faciunt nostrique pruinis subdiuales moras
difficile tolerabant  confestim itaque missis ad limigantes
duobus tribunis cum interpretibus singulis explorabat modestius
percunctando quam ob rem relictis laribus post pacem et foedera
petentibus attributa ita palarentur per uaria limitesque contra
interdicta pulsarent  qui uana quaedam causantes et irrita
pauore adigente mentiri principem exorabant in ueniam
obsecrantes ut simultate abolita transmisso flumine ad eum
uenire permitterentur docturi quae sustinerent incommoda
paratique intra spatia orbis romani si id placuerit terras
suscipere longe discretas ut diuturno otio inuoluti et quietem
colentes tamquam salutarem deam tributariorum onera subirent et
nomen  his post reditum tribunorum compertis imperator
exultans ut negotio quod rebatur inexplicabile sine ullo
puluere consummando cunctos admisit auiditate plus habendi
incensus quam adulatorum cohors augebat id sine modo
strepentium quod externis sopitis et ubique pace composita
proletarios lucrabitur plures et tirocinia cogere poterit
ualidissima aurum quippe gratanter prouinciales corporibus
dabunt quae spes rem romanam aliquotiens aggrauauit  proinde
uallo prope acimincum locato celsoque aggere in speciem
tribunalis erecto naues uehentes quosdam legionarios expeditos
alueum fluminis proximum ripis obseruare sunt iussae cum
innocentio quodam agrimensore huius auctore consilii ut si
barbaros tumultuare sensissent aliorsum intentos post terga
peruaderent improuisi  quae limigantes licet properari
sentirent nihil tamen praeter preces fingentes stabant incurui
longe alia quam quae gestu praeferebant et uerbis altis
mentibus perpensantes  uisoque imperatore ex alto suggestu
iam sermonem parante lenissimum meditanteque alloqui uelut
morigeros iam futuros quidam ex illis furore percitus truci
calceo suo in tribunal contorto marha marha quod est apud eos
signum bellicum exclamauit eumque secuta incondita multitudo
uexillo elato repente barbarico ululans ferum in ipsum principem
ferebatur  qui cum ex alto despiciens plena omnia
discurrentis turbae cum missilibus uidisset retectisque gladiis
et uerrutis iam propinquante pernicie externis mixtus et suis
ignotusque dux esset an miles quia neque cunctandi aderat
tempus neque cessandi equo ueloci impositus cursu effuso euasit
 stipatores tamen pauci dum ignis more inundantes conabantur
arcere aut uulnerati interierunt aut ponderibus superruentium
solis afflicti sellaque regalis cum aureo puluinari nullo uetante
direpta est  mox autem audito quod ad ultimum paene
tractus exitium in abrupto staret adhuc imperator antiquissimum
omnium exercitus ratus eum iuuare  nondum enim exemptum
periculis aestimauit salutis  fastu fidentior licet ob
procursionem subitam semitectus sonorum et martium frendens
barbarorum mori obstinatorum cateruis semet immersit  et
quia uirtute dedecus purgatura ardens copia nostrorum erupit iras
in hostem perfidum parans obuia quaeque obtruncabat sine
parsimonia uiuos conculcans et semineces et peremptos et
antequam exsatiaret caedibus barbaricis manus acerui constipati
sunt mortuorum  urgebantur enim rebelles aliis trucidatis
aliis terrore disiectis quorum pars spem uitae cassis precibus
usurpando multiplicatis ictibus caedebantur postque deletos
omnes in receptum canentibus lituis nostri quoque licet rari
uidebantur exanimes quos impetus conculcauerat uehemens aut
furori resistentes hostili lateraque nudantes intecta ordo
fatalis absumpsit  mors tamen eminuit inter alios cellae
scutariorum tribuni qui inter confligendi exordia primus omnium
in medios sarmatarum globos immisit  post quae tam saeua
digestis pro securitate limitum quae rationes monebant urgentes
constantius sirmium redit ferens de hoste fallaci uindictam et
maturatis quae necessitates temporis poscebant instantes
egressus exinde constantinopolim petit ut orienti iam proximus
cladibus apud amidam mederetur acceptis et redintegrato
supplementis exercitu impetus regis persarum pari uirium robore
cohiberet quem constabat ni caelestis ratio impensiorque
repelleret cura multorum mesopotamia relicta post terga per
extenta spatia signa moturum

  inter has tamen sollicitudines uelut ex recepto quodam
antiquitus more ad uicem bellorum ciuilium inflabant litui
quaedam colorata laesae crimina maiestatis quorum exsecutor et
administer saepe dictus tartareus ille notarius missus est
paulus qui peritus artium cruentarum ut lanista ex commerciis
libitinae uel ludi ipse quoque ex eculeo uel carnifice quaestum
fructumque captabat  ut enim erat obstinatum fixumque eius
propositum ad laedendum ita nec furtis abstinuit innocentibus
exitiales causas affingens dum in calamitosis stipendiis
uersaretur  materiam autem in infinitum quaestionibus
extendendis dedit occasio uilis et parua oppidum est abydum in
thebaidis partis situm extremo hic besae dei localiter appellati
oraculum quondam futura pandebat priscis circumiacentium
regionum caerimoniis solitum coli  et quoniam quidam
praesentes pars per alios desideriorum indice missa scriptura
supplicationibus expresse conceptis consulta numinum scitabantur
chartulae siue membranae continentes quae petebantur post data
quoque responsa interdum remanebant in fano  ex his aliqua
ad imperatorem maligne sunt missa qui ut erat angusti pectoris
obsurdescens in aliis etiam nimium seriis in hoc titulo ima
quod aiunt auricula mollior et suspicax et minutus acri felle
concaluit statimque ad orientem ocius ire monuit paulum potestate
delata ut instar ducis rerum experientia clari ad arbitrium
suum audiri efficeret causas  datumque est negotium modesto
etiamtum per orientem comiti apto ad haec et similia hermogenes
enim ponticus ea tempestate praefectus praetorio ut lenioris
ingenii spernebatur  perrexit ut praeceptum est paulus
funesti furoris et anhelitus plenus dataque calumniae indulgentia
plurimi ducebantur ab orbe prope terrarum iuxta nobiles et
obscuri quorum aliquos uinculorum afflixerant nexus alios
claustra poenalia consumpserunt  et electa est spectatrix
suppliciorum feralium ciuitas in palaestina scythopolis gemina
ratione uisa magis omnibus opportuna quod secretior et inter
antiochiam alexandriamque media unde multi plerumque ad crimina
trahebantur  ductus est itaque inter primos simplicius
philippi filius ex praefecto et consule reus hac gratia
postulatus quod super adipiscendo interrogasse dicebatur
imperio perque elogium principis torqueri praeceptus qui in his
casibus nec peccatum aliquando pietati dederat nec erratum fato
quodam arcente corpore immaculato lata fuga damnatus est 
dein parnasius ex praefecto aegypti homo simplicium morum eo
adductus periculi ut pronuntiaretur capitis reus itidem pulsus
est in exsilium saepe auditus multo antehac rettulisse quod cum
patras achaicum oppidum ubi genitus habuit larem impetrandae
causa cuiusdam relinqueret potestatis per quietem deducentia se
habitus tragici figmenta uiderat multa  andronicus postea
studiis liberalibus et claritudine carminum notus in iudicium
introductus cum secura mente nullis suspicionibus urgeretur
purgando semet fidentius absolutus est  demetrius itidem
cythras cognomento philosophus grandaeuus quidem sed corpore
durus et animo sacrificasse aliquotiens confutatus infitiari non
potuit asserens propitiandi causa numinis haec a prima
adolescentia factitasse non temptandi sublimiora scrutatis nec
enim quemquam id nouerat affectare diu itaque adhaerens eculeo
cum fiducia graui fundatus nequaquam uarians eadem oraret
intrepidus alexandriam unde oriebatur innoxius abire permissus
est  et hos quidem aliosque paucos aequa sors ueritatis
adiutrix periculis exemit abruptis criminibus uero serpentibus
latius per implicatos nexus sine fine distentos quidam corporibus
laniatis exstinguebantur alii poenis ulterioribus damnati sunt
bonis ereptis paulo succentore fabularum crudelium quasi e
promptuaria cella fallaciarum et nocendi species suggerente
complures cuius ex nutu prope dixerim pendebat incidentium
omnium salus  nam si qui remedia quartanae uel doloris
alterius collo gestaret siue per monumentum transisse uesperi
maleuolorum argueretur indiciis ut ueneficus sepulchrorumque
horrores et errantium ibidem animarum ludibria colligens uana
pronuntiatus reus capitis interibat  et prorsus ita res
agebatur quasi clarum dodonaeas arbores et effata delphorum
olim sollemnia in imperatoris exitium sollicitauerint multi 
unde blanditiarum taetra commenta palatina cohors exquisite
confingens immunem eum fore malorum communium asserebat fatum
eius uigens semper et praesens in abolendis aduersa conantibus
eluxisse uocibus magnis exclamans  et inquisitum in haec
negotia fortius nemo qui quidem recte sapiat reprehendet nec
enim abnuimus salutem legitimi principis propugnatoris bonorum
et defensoris unde salus quaeritur aliis consociato studio
muniri debere cunctorum cuius retinendae causa ualidius ubi
maiestas pulsata defenditur a quaestionibus uel cruentis nullam
corneliae leges exemere fortunam  sed exsultare maestis
casibus effrenate non decet ne uideantur licentia regi subiecti
non potestate ut imitandus sit tullius cum parcere uel laedere
potuisset ut ipse affirmat ignoscendi quaerens causas non
puniendi occasiones quod iudicis lenti et considerati est
proprium  tunc apud daphnen amoenum illud et ambitiosum
antiochiae suburbanum uisu relatuque horrendum natum est
monstrum infans ore gemino cum dentibus binis et barba
quattuorque oculis et breuissimis duabus auriculis qui partus
ita distortus praemonebat rem publicam in statum uerti deformem
 nascuntur huiusmodi saepe portenta indicantia rerum uariarum
euentus quae quoniam non expiantur ut apud ueteres publice
inaudita praetereunt et incognita

  his temporibus isauri diu quieti post gesta quae
superior continet textus temptatumque seleuciae ciuitatis
obsidium paulatim reuiuiscentes ut solent uerno tempore foueis
exsilire serpentes saltibus degressi scrupulosis et inuiis
confertique in cuneos densos per furta et latrocinia finitimos
afflictabant praetenturas militum ut montani fallentes perque
rupis et dumeta ex usu facile discurrentes  ad quos ui uel
ratione sedandos lauricius adiecta comitis dignitate missus est
rector homo ciuilis prudentiae qui minis potiusquam acerbitate
pleraque correxit adeo ut eo diu prouinciam obtinente nihil
accideret quod animaduersione dignum aestimaretur

 marcellini historiae liber xx  

  haec per illyricum perque orientem rerum series fuit
consulatu uero constantii deciens terque iuliani in brittanniis
cum scottorum pictorumque gentium ferarum excursus rupta quiete
condicta loca limitibus uicina uastarent et implicaret formido
prouincias praeteritarum cladium congerie fessas hiemem agens
apud parisios caesar distractusque in sollicitudines uarias
uerebatur ire subsidio transmarinis ut rettulimus ante fecisse
constantem ne rectore uacuas relinqueret gallias alamannis ad
saeuitiam etiamtum incitatis et bella  ire igitur ad haec
ratione uel ui componenda lupicinum placuit ea tempestate
magistrum armorum bellicosum sane et castrensis rei peritum sed
supercilia erigentem ut cornua et de tragico quod aiunt
coturno strepentem super quo diu ambigebatur auarus esset
potius an crudelis  moto igitur uelitari auxilio herulis
scilicet et batauis numerisque moesiacorum duobus adulta hieme
dux ante dictus bononiam uenit quaesitisque nauigiis et omni
imposito milite obseruato flatu secundo uentorum ad rutupias
sitas ex aduerso defertur petitque lundinium ut exinde suscepto
pro rei qualitate consilio festinaret ocius ad procinctum

  quae dum ita geruntur post amidae oppugnationem ursicinum
ad commilitium principis ut peditum magistrum reuersum 
successisse enim eum barbationi praediximus  obtrectatores
excipiunt primo disseminantes mordaces susurros dein propalam
ficta crimina subnectentes  quibus imperator assensus ex
opinione pleraque aestimans et insidiantibus patens arbitionem et
florentium officiorum magistrum quaesitores dederat spectaturos
quas ob res oppidum sit excisum  quibus apertas
probabilesque refutantibus causas ueritisque ne offenderetur
eusebius cubiculi tunc praepositus si documenta suscepissent
perspicue demonstrantia sabiniani pertinaci ignauia haec
accidisse quae contigerunt a ueritate detorti inania quaedam
longeque a negotio distantia scrutabantur  qua iniquitate
percitus qui audiebatur etsi me inquit despicit imperator
negotii tamen est magnitudo ut non nisi iudicio principis nosci
possit et uindicari sciat tamen uelut quodam praesagio quod
dum maeret super his quae apud amidam gesta amendata didicit
fide dumque ad spadonum arbitrium trahitur defrustandae
mesopotamiae proximo uere ne ipse quidem cum exercitus robore
omni opitulari poterit praesens  relatis adiectisque cum
interpretatione maligna compluribus iratus ultra modum
constantius nec discusso negotio nec patefieri quae scientiam
eius latebant permissis appetitum calumniis deposita militia
digredi iussit ad otium agilone ad eius locum immodico saltu
promoto ex gentilium scutariorum tribuno

  eodem tempore per eoos tractus caelum subtextum caligine
cernebatur obscura et a primo aurorae exortu ad usque meridiem
intermicabant iugiter stellae hisque terroribus accedebat quod
cum lux caelestis operiretur e mundi conspectu penitus lance
abrepta defecisse diutius solem pauidae mentes hominum
aestimabant primo attenuatum in lunae corniculantis effigiem
deinde in speciem auctum semenstrem posteaque in integrum
restitutum  quod alias non euenit ita perspicue nisi cum
post inaequales cursus iter menstruum lunae ad idem reuocatur
initium certis temporum interuallis id est cum in domicilio
eiusdem signi tota repperitur luna sub sole liniamentis obiecta
rectissimis atque in his paulisper consistit minutis quas
geometrica ratio partium partes appellat  ac licet utriusque
sideris conuersiones et motus ut scrutatores causarum
intellegibilium aduerterant in unum eundemque finem lunari cursu
impleto perenni distinctione conueniunt tamen sol non semper
his diebus obducitur sed cum luna e regione uelut libramento
quodam igneo orbi et aspectui nostro opponitur media  ad
summam tum sol occultatur splendore suppresso cum ipse et
lunaris globus astrorum omnium infimus parili comitatu
obtinentes circulos proprios saluaque ratione altitudinis
interiectae iunctim locati ut scienter et decore ptolemaeus
exponit ad dimensiones uenerint quos  et
   coagmenta uidelicet
defectiua graeco dictitamus sermone et si contigua isdem
iuncturis praestrinxerint spatia dilutior erit defectus  si
uero articulis ipsis inhaeserint qui coactius ascensus uinciunt
et descensus offunditur densioribus tenebris caelum ut crassato
aere ne proxima quidem et apposita cernere queamus  sol
autem geminus ita uideri existimatur si erecta solito celsius
nubes aeternorumque ignium propinquitate collucens orbis alterius
claritudinem tamquam e speculo puriore formauerit  nunc
ueniamus ad lunam apertum et euidentem ita demum sustinet luna
defectum cum pleno lumine rotundata solique contraria ab eius
orbe centum octoginta partibus id est signo septimo disparatur
et quamquam hoc per omne plenilunium semper eueniat non semper
deficit tamen  sed quoniam circa terrenam mobilitatem locata
et a caelo totius pulchritudinis extima nonnumquam ferienti se
subserit lanci obiectu metae noctis in conum desinentis angustum
latet parumper umbrata tumque nigrantibus inuoluitur globis si
sol ut sphaerae inferioris curuamine circumfusus mole obsistente
terrena radiis eam suis illustrare non possit quam numquam
habere proprium lumen opiniones uariae collegerunt  et cum ad
idem signum aequis partibus soli concurrerit obscuratur ut
dictum est penitus hebetato candore et tunc lunae graece synodos
dicitur  nasci autem putatur cum parua declinatione uelut
e perpendiculo superiectum egerit solem exortus uero eius adhuc
gracilescens primitus mortalitati uidetur cum ad secundum
relicto sole migrauerit signum progressa itaque porrectius
iamque abunde nitens cornutae habitu menoides est appellata cum
autem sole longo coeperit interstitio summoueri et ad quartum
peruenerit signum radiis eius ad se conuersis maius concipit
lumen et fit graeco sermone dichomenis quae forma semiorbem
ostendit  procedens deinde iam disiunctissime quintoque
signo arrepto figuram monstrat amphicyrti utrimque prominentibus
gibbis e regione uero cum normaliter steterit contra lumine
pleno fulgebit domicilium septimi retinens signi et in eodem tum
etiam agens paululumque progressa minuitur quem habitum uocamus
 et usque easdem formas repetit senescendo traditurque
doctrina multiplici congruente non nisi tempore intermenstrui
deficere uisam usquam lunam  quod autem solem nunc in
aethere nunc in mundo inferiore cursare praediximus sciendum
est siderea corpora quantum ad uniuersitatem pertinet nec
occidere nec oriri sed ita uideri nostris obtutibus constitutis
in terra spiritus cuiusdam interni motu suspensa rerumque
magnitudini instar exigui subditum puncti nunc caelo infixas
suspicere stellas quarum ordo est sempiternus aliquotiens
humana uisione languente discedere suis sedibus arbitrari uerum
ad instituta iam reuertamur

  properantem constantium orienti ferre suppetias turbando
prope diem excursibus persicis ut perfugae concinentes
exploratoribus indicabant urebant iuliani uirtutes quas per ora
gentium diuersarum fama celebrior effundebat magnorum eius
laborum factorumque uehens adoreas celsas post alamanniae quaedam
regna prostrata receptaque oppida gallicana ante direpta a
barbaris et excisa quos tributarios ipse fecit et uectigales
 ob haec et similia percitus metuensque ne augerentur in
maius stimulante ut ferebatur praefecto florentio decentium
tribunum et notarium misit auxiliares milites exinde protinus
abstracturum herulos et batauos cumque petulantibus celtas et
lectos ex numeris aliis trecentenos hac specie iussos accelerare
ut adesse possint armis primo uere mouendis in parthos  et
super auxiliariis quidem et trecentenis cogendis ocius proficisci
lupicinus conuentus est solus transisse ad britannias nondum
compertus de scutariis autem et gentilibus excerpere quemque
promptissimum et ipse perducere sintula iubetur caesaris stabuli
tunc tribunus  conticuit hisque acquieuerat iulianus potioris
arbitrio cuncta concedens illud tamen nec dissimulare potuit
nec silere ut illi nullas paterentur molestias qui relictis
laribus transrhenanis sub hoc uenerant pacto ne ducerentur ad
partes umquam transalpinas uerendum esse affirmans ne
uoluntarii barbari militares saepe sub eiusmodi legibus assueti
transire ad nostra hoc cognito deinceps arcerentur  sed
loquebatur in cassum tribunus enim parui querelas caesaris
ducens augusti iussis obtemperabat et lecta expeditiore manu
uigore corporumque leuitate praestanti cum isdem profectus est
spe potiorum erectus  et quia sollicitus caesar quid de
residuis mitti praeceptis agi deberet perque uarias curas animum
uersans attente negotium tractari oportere censebat cum hinc
barbara feritas inde iussorum urgueret auctoritas maximeque
absentia magistri equitum augente dubietatem redire ad se
praefectum hortatus est olim uiennam specie annonae parandae
digressum ut se militari eximeret turba  perpendebat enim ad
relationem suam quam olim putabatur misisse abstrahendos e
galliarum defensione pugnaces numeros barbarisque iam formidatos
 qui cum suscepisset caesaris litteras monentis petentisque
ut uenire acceleraret rem publicam consiliis iuuaturus
obstinatissime detrectabat hac ratione pauore mente confusa quod
aperte scripta significabant ab imperatore nusquam diiungi
debere praefectum in ardore terribilium rerum adiectumque est
quod si procurare dissimulasset ipse propria sponte proiceret
insignia principatus gloriosum esse existimans iussa morte
oppetere quam ei prouinciarum interitum assignari sed uicit
praefecti propositum pertinax his quae rationabiliter
poscebantur parere contentione maxima reluctantis  inter has
tamen moras absentis lupicini motusque militares timentis
praefecti iulianus consiliorum adminiculo destitutus ancipitique
sententia fluctuans id optimum factu existimauit et sollemniter
cunctos e stationibus egressos in quibus hiemabant maturare
disposuit  hocque comperto apud petulantium signa famosum
quidam libellum humi proiecit occulte inter alia multa etiam id
continentem nos quidem ad orbis terrarum extrema ut noxii
pellimur et damnati caritates uero nostrae alamannis denuo
seruient quas captiuitate prima post interneciuas liberauimus
pugnas  quo textu ad comitatum perlato lectoque iulianus
contemplans rationabiles querelas cum familiis eos ad orientem
proficisci praecepit clauularis cursus facultate permissa et cum
ambigeretur diutius qua pergerent uia placuit notario
suggerente decentio per parisios omnes transire ubi morabatur
adhuc caesar nusquam motus  et ita est factum isdemque
aduentantibus in suburbanis princeps occurrit ex more laudans
quos agnoscebat factorumque fortium singulos monens animabat
lenibus uerbis ut ad augustum alacri gradu pergerent ubi
potestas est ample patens et larga praemia laborum adepturi
dignissima  utque honoratius procul abituros tractaret ad
conuiuium proceribus corrogatis petere iure si quid in promptu
esset edixit qui liberaliter ita suscepti dolore duplici
suspensi discesserunt et maesti quod eos fortuna quaedam
inclemens et moderato rectore et terris genitalibus dispararet
hocque angore impliciti in statiua solita cessarunt  nocte
uero coeptante in apertum erupere discidium incitatisque animis
ut quemque insperata res afflictabat ad tela conuertuntur et
manus fremituque ingenti omnes petiuerunt palatium et spatiis
eius ambitis ne ad euadendi copiam quisquam perueniret augustum
iulianum horrendis clamoribus concrepabant eum ad se prodire
destinatius adigentes exspectareque coacti dum lux promicaret
tandem progredi compulerunt quo uiso iterata magnitudine sonus
augustum appellauere consensione firmissima  et ille mente
fundata uniuersis resistebat et singulis nunc indignari semet
ostendens nunc manus tendens oransque et obsecrans ne post
multas felicissimasque uictorias agatur aliquid indecorum neue
intempestiua temeritas et prolapsio discordiarum materias
excitaret haecque adiciebat tandem sedatos leniter adlocutus
 cesset ira quaeso paulisper absque dissensione uel rerum
appetitu nouarum impetrabitur facile quod postulatis quoniam
dulcedo uos patriae retinet et insueta peregrinaque metuitis
loca redite iam nunc ad sedes nihil uisuri quia displicet
transalpinum hocque apud augustum capacem rationis et
prudentissimum ego competenti satisfactione purgabo 
conclamabatur post haec ex omni parte nihilo minus uno parique
ardore nitentibus uniuersis maximoque contentionis fragore
probrosis conuiciis mixto caesar assentire coactus est
impositusque scuto pedestri et sublatius eminens nullo silente
augustus renuntiatus iubebatur diadema proferre negansque umquam
habuisse uxoris colli  uel capitis poscebatur  eoque
affirmante primis auspiciis non congruere aptari muliebri mundo
equi phalera quaerebantur uti coronatus speciem saltem obscuram
superioris praetenderet potestatis sed cum id quoque turpe esse
asseueraret maurus nomine quidam postea comes qui rem male
gessit apud succorum angustias petulantium tunc hastatus
abstractum sibi torquem quo ut draconarius utebatur capiti
iuliani imposuit confidenter qui trusus ad necessitatem extremam
iamque periculum praesens uitare non posse aduertens si reniti
perseuerasset quinos omnibus aureos argentique singula pondo
promisit  hisque gestis haud minore quam antea cura
constrictus futuraque celeri prouidens corde nec diadema gestauit
nec procedere ausus est usquam nec agere seria quae nimis
urgebant  sed cum ad latebras secessisset occultas
accidentium uarietate perterritus iulianus aliqui palatii
decurio qui ordo est dignitatis pleniore gradu signa
petulantium ingressus atque celtarum facinus indignum turbulente
exclamat pridie augustum eorum arbitrio declaratum clam
interemptum  hocque comperto milites quos ignota pari
sollicitudine mouebant et nota pars crispantes missilia alii
minitantes nudatis gladiis diuerso uagoque ut in repentino
solet excursu occupauere uolucriter regiam strepituque immani
excubitores perculsi et tribuni et domesticorum comes excubitor
nomine ueritique uersabilis perfidiam militis euanuere metu
mortis subitae dispalati  uiso tamen otio summo quieti
stetere paulisper armati et interrogati quae causa esset
inconsulti motus et repentini diu tacendo haesitantes super
salute principis non antea discesserunt quam asciti in
consistorium fulgentem eum augusto habitu conspexissent

  his tamen auditis etiam illi quos antegressos rettulimus
ducente sintula cum eo iam securi parisios reuerterunt
edictoque ut futura luce cuncti conuenirent in campo progressus
princeps ambitiosius solito tribunal ascendit signis aquilisque
circumdatus et uexillis saeptusque tutius armatarum cohortium
globis  cumque interquieuisset paululum dum alte
contemplatur praesentium uultus alacres omnes uisos et laetos
quasi lituis uerbis ut intellegi possit simplicibus incendebat
 res ardua poscit et flagitat propugnatores mei reique
publicae fortes et fidi qui mecum pro statu prouinciarum uitam
saepius obiecistis quoniam caesarem uestrum firmo iudicio ad
potestatum omnium columen sustulistis perstringere pauca
summatim ut remedia permutatae rei iusta colligantur et cauta
 uixdum adolescens specie tenus purpuratus ut nostis uestrae
tutelae nutu caelesti commissus numquam a proposito recte
uiuendi deiectus sum uobiscum in omni labore perspicuus cum
dispersa gentium confidentia post ciuitatum excidia peremptaque
innumera hominum milia pauca quae semiintegra sunt relicta
cladis immensitas persultaret et retexere superfluum puto
quotiens hieme cruda rigentique caelo quo tempore terrae ac
maria opere martio uacant indomitos antea cum iactura uirium
suarum reppulimus alamannos  id sane nec praetermitti est nec
taceri quod cum prope argentoratum illuxisset ille beatissimus
dies uehens quodam modo galliis perpetuam libertatem inter
confertissima tela me discurrente uos uigore ususque diuturnitate
fundati uelut incitatos torrentes hostes abruptius inundantes
superastis ferro prostratos uel fluminis profundo submersos
paucis relictis nostrorum quorum exsequias honestauimus celebri
potius laude quam luctu  post quae opinor tanta et talia nec
posteritatem tacituram de uestris in rem publicam meritis quae
gentibus cunctis plene iam cognita sunt si eum quem altiore
fastigio maiestatis ornastis uirtute grauitateque si quid
aduersum ingruerit defendatis  ut autem rerum integer ordo
seruetur praemiaque uirorum fortium maneant incorrupta nec
honores ambitio praeripiat clandestina id sub reuerenda consilii
uestri facie statuo ut neque ciuilis quisquam iudex nec
militiae rector alio quodam praeter merita suffragante ad
potiorem ueniat gradum non sine detrimento pudoris eo qui pro
quolibet petere temptauerit discessuro  hac fiducia spei
maioris animatus inferior miles dignitatum iam diu expers et
praemiorum hastis feriendo clipeos sonitu assurgens ingenti uno
prope modum ore dictis fauebat et coeptis  statimque ne
turbandae dispositioni consultae tempus saltem breue
concederetur pro actuariis obsecrauere petulantes et celtae
recturi quas placuisset prouincias mitterentur quo non
impetrato abiere nec offensi nec tristes  nocte tamen quae
declarationis augustae praecesserat diem iunctioribus proximis
rettulerat imperator per quietem aliquem uisum ut formari genius
publicus solet haec obiurgando dixisse olim iuliane
uestibulum aedium tuarum obseruo latenter augere tuam gestiens
dignitatem et aliquotiens tamquam repudiatus abscessi si ne nunc
quidem recipior sententia concordante multorum ibo demissus et
maestus id tamen retineto imo corde quod tecum non diutius
habitabo

  haec dum per gallias agerentur intente truculentus rex
ille persarum incentiuo antonini aduentu craugasii duplicato
ardore obtinendae mesopotamiae flagrans dum ageret cum exercitu
procul constantius armis multiplicatis et uiribus transmisso
sollemniter tigride oppugnandam adoritur singaram milite usuique
congruis omnibus ut existimauere qui regionibus praeerant
abunde munitam  cuius propugnatores uiso hoste longissime
clausis ocius portis ingentibus animis per turres discurrebant et
minas saxa tormentaque bellica congerentes cunctisque
praestructis stabant omnes armati multitudinem parati propellere
si moenia subire temptasset  aduentans itaque rex cum per
optimates suos propius admissos pacatiore colloquio flectere
defensores ad suum non potuisset arbitrium quieti diem integrum
dedit et matutinae lucis exordio signo per flammeum erecto
uexillum circumuaditur ciuitas a quibusdam uehentibus scalas
aliis componentibus machinas plerisque obiectu uinearum
pluteorumque tectis iter ad fundamenta parietum quaerentibus
subuertenda  contra haec oppidani superstantes propugnaculis
celsis lapidibus eminus telorumque genere omni ad interiora
ferocius se proripientes arcebant  et pugnabatur euentu
ancipiti diebus aliquot hinc inde multis amissis et uulneratis
postremo feruente certaminum mole et propinquante iam uespera
inter machinas plures admotus aries robustissimus orbiculatam
turrim feriebat ictibus densis unde reseratam urbem obsidio
superiore docuimus  ad quam conuersa plebe dimicabatur
artissime facesque cum taedis ardentibus et malleolis ad
exurendum imminens malum undique conuolabant nec sagittarum
crebritate nec glandis hinc inde cessante uicit tamen omne
prohibendi commentum acumen arietis coagmenta fodiens lapidum
recens structorum madoreque etiamtum infirmium  dumque adhuc
ferro certatur et ignibus turri collapsa cum patuisset iter in
urbem nudato propugnatoribus loco quos periculi disiecerat
magnitudo persarum agmina undique ululabili clamore sublato
nullo cohibente cuncta oppidi membra complebant caesisque
promisce paucissimis residui omnes mandatu saporis uiui
comprehensi ad regiones persidis ultimas sunt asportati 
tuebantur autem hanc ciuitatem legiones duae prima flauia
primaque parthica et indigenae plures cum auxilio equitum illic
ob repentinum malum clausorum qui omnes ut dixi uinctis
manibus ducebantur nullo iuuante nostrorum  nisibin enim sub
pellibus agens pars maior exercitus custodibat interuallo perquam
longo discretam alioqui numquam labenti singarae uel temporibus
priscis quisquam ferre auxilium potuit aquarum paenuria cunctis
circum arentibus locis et licet ad praesciscendos aduersos
subitosque motus id munimentum opportune locauit antiquitas
dispendio tamen fuit rei romanae cum defensorum iactura
aliquotiens interceptum

  exciso itaque oppido rex nisibin prudenti consilio uitans
memor nimirum quae saepius ibi pertulerat dextrum latus
itineribus petit obliquis bezabden quam phaenicham quoque
institutores ueteres appellarunt ui uel promissorum dulcedine
illectis defensoribus retenturus munimentum impendio ualidum in
colle mediocriter edito positum uergensque in margines tigridis
atque ubi loca suspecta sunt et humilia duplici muro uallatum
ad cuius tutelam tres legiones sunt deputatae secunda flauia
secundaque armeniaca et parthica itidem secunda cum sagittariis
pluribus zabdicenis in quorum solo tunc nobis obtemperantium hoc
est municipium positum  primo igitur impetu cum agmine
catafractorum fulgentium rex ipse sublimior ceteris castrorum
ambitum circumcursans prope labra ipsa fossarum uenit audentius
petitusque ballistarum iactibus crebris et sagittarum densitate
opertus armorum in modum testudinis contextorum abscessit
innoxius  ira tamen tum sequestrata caduceatoribus missis ex
more clausos blandius hortabatur ut uitae speique consulturi
obsidium deditione soluerent opportuna reseratisque portis
egressi supplices uictori gentium semet offerrent  quibus
adire propius ausis defensores moenium ideo pepercerunt quod
cohaerenter sibi iunctos duxerant isdem notos ingenuos singarae
captos eorum enim miseratione telum nemo contorsit nec super
pace respondit  deinde datis indutiis die totius et noctis
ante alterius lucis initium persarum populus omnis adortus auide
uallum acriter minans ac fremens ubi ad ipsa moenia confidenter
accessit dimicabat ui magna resistentibus oppidanis  eaque
re sauciabantur plerique parthorum quod pars scalas uehentes
alii opponentes uimineas crates uelut caeci pergebant introrsus
nec nostris innocui sagittarum enim nimbi crebrius uolitantes
stantes confertius perforabant partibusque post solis occasum
aequa iactura digressis appetente postridie luce ardentius multo
quam antea pugnabatur hinc inde concinentibus tubis nec minores
strages utrubique uisae sunt ambobus obstinatissime colluctatis
 uerum secuto die otio communi assensu post aerumnas
multiplices attributo cum magnus terror circumsisteret muros
persaeque paria formidarent christianae legis antistes exire se
uelle gestibus ostendebat et nutu acceptaque fide quod redire
permitteretur incolumis usque ad tentoria regis accessit 
ubi data copia dicendi quae uellet suadebat placido sermone
discedere persas ad sua post communes partis utriusque luctus
formidari etiam maiores affirmans forsitan aduenturos sed
perstabat incassum haec multaque similia disserendo efferata
uesania regis obstante non ante castrorum excidium digredi
pertinaciter adiurantis  perstrinxit tamen suspicio uana
quaedam episcopum ut opinor licet asseueratione uulgata
multorum quod clandestino colloquio saporem docuerat quae
moenium appeteret membra ut fragilia intrinsecus et inualida
hocque exinde uerisimile uisum est quod postea intuta loca
carieque nutantia cum exsultatione magna uelut regentibus
penetralium callidis contemplabiliter machinae feriebant
hostiles  et quamquam angustae calles difficiliorem aditum
dabant ad muros aptatique arietes aegre promouebantur manualium
saxorum sagittarumque metu arcente nec ballistae tamen cessauere
nec scorpiones illae tela torquentes hi lapides crebros
qualique simul ardentes pice et bitumine illiti quorum
assiduitate per procliue labentium machinae haerebant uelut altis
radicibus fixae easque malleoli et faces iactae destinatius
exurebant  sed cum haec ita essent caderentque altrinsecus
multi ardebant magis oppugnatores naturali situ et ingenti opere
munitum oppidum ante brumale sidus exscindere rabiem regis non
ante sedari posse credentes quocirca nec multa cruoris effusio
nec confixi mortiferis uulneribus plurimi ceteros ab audacia
parili reuocabant  sed diu cum exitio decernentes postremo
periculis obiectauere semet abruptis et agitantes arietes denso
saxorum molarium pondere fomentisque ignium uariis ire protinus
uetabantur  uerum unus aries residuis celsior umectis
taurinis copertus exuuiis ideoque minus casus flammeos
pertimescens aut tela antegressus omnes repsit nisibus magnis ad
murum uastoque acumine coagmenta lapidum fodiens turrim laxatam
euertit qua sonitu lapsa ingenti superstantes quoque repentina
ruina deiecti diffractique uel obruti mortibus interiere diuersis
et insperatis inuentoque tutiore ascensu armata irruit
multitudo  trepidis deinde superatorum auribus ululantium
undique persarum intonante fragore artius proelium intra muros
exarsit hostium nostrorumque cateruis certantibus comminus cum
confertis inter se corporibus hinc indeque stricto mucrone nulli
occurrentium parceretur  magna denique mole ancipiti diu
exitio renitentes obsessi postremo plebis immensae ponderibus
effuse disiecti sunt et post haec iratorum hostium gladii
quidquid inueniri poterat concidebant abreptique sinibus matrum
paruuli ipsaeque matres trucidabantur nullo quid ageret
respectante inter quae tam funesta gens rapiendi cupidior onusta
spoliorum genere omni captiuorumque examen maximum ducens
tentoria repetiuit exsultans  rex tamen gaudio insolenti
elatus diuque desiderio capiendae phaenichae flagrans munimenti
perquam tempestiui non ante discessit quam labefactata murorum
parte reparata firmissime alimentisque affatim conditis armatos
ibi locaret insignis origine bellique artibus claros uerebatur
enim quod accidit ne amissionem castrorum ingentium ferentes
aegre romani ad eadem obsidenda uiribus magnis accingerentur
 latius se proinde iactans additaque spe quidquid aggredi
posset adipiscendi interceptis castellis aliis uilioribus uirtam
adoriri disposuit munimentum ualde uetustum ut aedificatum a
macedone credatur alexandro in extremo quidem mesopotamiae
situm sed muris uelut sinuosis circumdatum et cornutis
instructioneque uaria inaccessum  quod cum omni arte
temptaret nunc promissis defensores alliciens nunc poenas
cruciabiles minitans aliquotiens struere aggeres parans
obsidionalesque admouens machinas multis acceptis uulneribus
quam illatis omisso uano incepto tandem abscessit

  haec eo anno intra tigrim gesta sunt et euphraten quae
cum frequentibus nuntiis didicisset constantius metuens
expeditiones parthicas hiemem apud constantinopolim agens
impensiore cura limitem instruebat eoum omni apparatu bellorum
armaque et tirocinia cogens legionesque augens iuuentutis ualidae
supplementis quarum statariae pugnae per orientales saepius
eminuere procinctus auxilia super his scytharum poscebat mercede
uel gratia ut adulto uere profectus e thraciis loca suspecta
protinus occuparet  inter quae iulianus apud parisios
hibernis locatis summa coeptorum quorsum euaderet pertimescens
erat anxius numquam assensurum constantium factis multa uoluendo
considerans apud quem sordebat ut infimus et contemptus 
circumspectis itaque trepidis rerum nouarum exordiis legatos ad
eum mittere statuit gesta docturos eisque concinentes litteras
dedit quid actum sit quidue fieri oporteat deinceps monens
apertius et demonstrans  quamquam eum haec dudum comperisse
opinabatur relatu decentii olim reuersi et cubiculariorum recens
de galliis praegressorum qui ad caesaream aliqua portauere
sollemnia et quamquam non repugnanter nec arrogantibus uerbis
quidquam scripsit ne uideretur subito redundasse erat autem
litterarum sensus huiusmodi  ego quidem propositi mei fidem
non minus moribus quam foederum pacto quoad fuit unum semper
atque idem sentiens conseruaui ut effectu multiplici claruit
euidenter  iamque inde uti me creatum caesarem pugnarum
horrendis fragoribus obiecisti potestate delata contentus
currentium ex uoto prosperitatum nuntiis crebris ut apparitor
fidus tuas aures impleui nihil usquam periculis meis assignans
cum documentis assiduis constet diffusis permixtisque passim
germanis in laboribus me semper uisum omnium primum in laborum
refectione postremum  sed bona tua uenia dixerim si quid
nouatum est nunc ut existimas in multis bellis et asperis
aetatem sine fructu conterens miles olim deliberatum impleuit
fremens secundique impatiens loci rectorem cum nullas sibi uices
a caesare diuturni sudoris et uictoriarum frequentium rependi
posse contemplaretur  cuius iracundiae nec dignitatum
augmenta nec annuum merentis stipendium id quoque inopinum
accessit quod ad partes orbis eoi postremas uenire homines iussi
assueti glacialibus terris separandique liberis et coniugibus
egentes trahebantur et nudi unde solito saeuius efferati nocte
in unum collecti palatium obsidere augustum iulianum uocibus
magnis appellantes et crebris  cohorrui fateor et secessi
amendatusque dum potui salutem dilatione quaeritabam et
latebris cumque nullae darentur indutiae libero pectoris muro
ut ita dixerim saeptus progressus ante conspectum omnium steti
molliri posse tumultum auctoritate ratus uel sermonibus blandis
 sed exarsere mirum in modum eo usque prouecti ut quoniam
precibus uincere pertinaciam conabar instanter mortem contiguis
assultibus intentarent uictus denique mecumque ipse contemplans
quod alter confosso me forsitan libens declarabitur princeps
assensus sum uim lenire sperans armatam  gestorum hic textus
est quem mente quaeso accipito placida nec actum quidquam
secus existimes uel susurrantes perniciosa malignos admittas ad
compendia sua excitare secessiones principum suetos sed
adulatione uitiorum altrice depulsa excellentissimam uirtutum
omnium aduerte iustitiam et condicionum aequitatem quam propono
bona fide suscipito cum animo disputans haec statui romano
prodesse nobisque qui caritate sanguinis et fortunae superioris
culmine sociamur  ignosce enim  quae cum ratione
poscuntur non tam fieri cupio quam a te utilia probari et recta
auide tua praecepta deinde quoque suscepturus  quae necesse
sit fieri in compendium redigam breue equos praebebo currules
hispanos et miscendos gentilibus atque scutariis adolescentes
laetos quosdam cis rhenum editam barbarorum progeniem uel certe
ex dediticiis qui ad nostra desciscunt et haec ad usque exitum
uitae me spondeo non modo grato uerum cupio quoque facturum
 praefectos praetorio aequitate et meritis notos tua nobis
dabit clementia residuos ordinarios iudices militiaeque
moderatores promouendos arbitrio meo concedi est consentaneum
itidemque stipatores stultum est enim cum ante caueri possit
ne fiat eos ad latus imperatoris ascisci quorum mores
ignorantur et uoluntates  hoc sane sine ulla dubitatione
firmauerim tirones ad peregrina et longinqua galli mittere
diuturna perturbatione casibusque uexati grauissimis nec sponte
sua poterunt nec coacti ne consumpta penitus iuuentute ut
affliguntur praeterita recordantes ita desperatione pereant
impendentium  nec parthicis gentibus opponenda auxilia hinc
acciri conueniet cum adhuc nec barbarici sunt impetus interclusi
et si dici quod uerum est pateris hae prouinciae malis
iactatae continuis externis indigent adiumentis et fortibus 
haec hortando ut aestimo salutariter scripsi poscens et
rogans scio enim scio ne quid sublatius dicam cum imperio
congruens quas rerum acerbitates iam conclamatas et perditas
concordia uicissim sibi cedentium principum meliorem reuocauit in
statum cum appareat maiorum exemplo nostrorum moderatores haec
et similia cogitantes fortunate beateque uiuendi repperire quodam
modo uiam et ultimo tempori posteritatique iucundam sui memoriam
commendare  his litteris iunctas secretiores alias
constantio offerendas clanculo misit obiurgatorias et mordaces
quarum seriem nec scrutari licebat nec si licuisset proferre
decebat in publicum  ad id munus implendum electi uiri sunt
graues pentadius officiorum magister et eutherius cubiculi tunc
praepositus post oblatas litteras relaturi nullo suppresso quae
uiderunt et super ordine futurorum fidenter acturi 
auxerat inter haec coeptorum inuidiam florenti fuga praefecti
qui uelut praesagiens concitandos motus ob militem ut sermone
tenus iactabatur accitum consulto discesserat uiennam
alimentariae rei gratia diuelli causatus a caesare quem saepe
tractatum asperius formidabat  dein cum comperisset eum ad
augustum culmen euectum exigua ac prope nulla uiuendi spe uersus
in metum ut longe disiunctus malis se quae suspicabatur exemit
et necessitudine omni relicta digressus uenit ad constantium
itineribus lentis utque se nulli obnoxium culpae monstraret
iulianum ut perduellem multis criminibus appetebat  cuius
post abitum bene iulianus cogitans et prudenter scirique uolens
quod praesenti quoque pepercisset caritates eius cum re
familiari intacta publico cursu usu permisso ad orientem uehi
tutius imperauit

  nec minore studio secuti legati haec secum ferentes quae
praediximus intentique ad uiandum cum uenirent ad iudices
celsiores oblique tenebantur morasque per italiam et illyricum
perpessi diuturnas et graues tandem transfretati per bosporum
itineribusque lentis progressi apud caesaream cappadociae
etiamtum degentem inuenere constantium mazacam antehac
nominatam opportunam urbem et celebrem sub argaei montis
pedibus sitam  qui intromissi data potestate offerunt scripta
hisque recitatis ultra modum solitae indignationis excanduit
imperator limibusque oculis eos ad usque metum contuens mortis
egredi iussit nihil post haec percontatus uel audire perpessus
 perculsus tamen ardenter cunctatione stringebatur ambigua
utrum in persas an contra iulianum moueri iuberet acies quibus
fidebat haesitansque diu perpensis consiliis flexus est
quorundam sententia utilium suasorum et iter orientem uersus
edixit  statim tamen et legatos absoluit et leonam quaestorem
suum in gallias cum litteris datis ad iulianum pergere celeri
statuit gradu nihil nouatorum se asserens suscepisse sed eum si
saluti suae proximorumque consulit tumenti flatu deposito intra
caesaris se potestatem continere praecipiens  utque id
facile formido intentatorum efficeret uelut magnis uiribus
fretus in locum florentii praefectum praetorio nebridium tum
quaestorem eiusdem caesaris promouerat et felicem notarium
officiorum magistrum et quosdam alios gomoarium enim successorem
lupicini antequam sciretur huiusmodi quidquam magistrum
prouexit armorum  ingressus itaque parisios leonas susceptus
ut honoratus et prudens postridie principi progresso in campum
cum multitudine armata pariter et plebeia quam de industria
conuocarat et tribunali ut emineret altius superstanti scripta
iubetur offerre replicatoque uolumine edicti quod missum est
et legi ab exordio coepto cum uentum fuisset ad locum id
continentem quod gesta omnia constantius improbans caesaris
potestatem sufficere iuliano censebat exclamabatur undique uocum
terribilium sonu  auguste iuliane ut prouincialis et miles
et rei publicae decreuit auctoritas recreatae quidem sed adhuc
metuentis rediuiuos barbarorum excursus  quibus auditis
leonas cum iuliani litteris haec eadem indicantibus reuertit
incolumis solusque admissus est ad praefecturam nebridius id
enim caesar quoque scribens ex sententia sua fore aperte
praedixit magistrum enim officiorum iam pridem ipse anatolium
ordinauit libellis antea respondentem et quosdam alios ut sibi
utile uidebatur et tutum  et quoniam cum haec ita
procederent timebatur lupicinus licet absens agensque etiamtum
apud brittannos homo superbae mentis et turgidae eratque
suspicio quod si haec trans mare didicisset nouarum rerum
materias excitaret notarius bononiam mittitur obseruaturus
sollicite ne quisquam fretum oceani transire permitteretur quo
uetito reuersus lupicinus antequam horum quidquam sciret nullas
ciere potuit turbas

  iulianus tamen iam celsiore fortuna militisque fiducia
laetior ne intepesceret neue ut remissus argueretur et deses
legatis ad constantium missis in limitem germaniae secundae
egressus est omnique apparatu quem flagitauit instans negotium
communitus tricensimae oppido propinquabat  rheno exinde
transmisso regionem subito peruasit francorum quos atthuarios
uocant inquietorum hominum licentius etiamtum percursantium
extima galliarum quos adortus subito nihil metuentes hostile
nimiumque securos quod scruposa uiarum difficultate arcente
nullum ad suos pagos introisse meminerant principem superauit
negotio leui captisque plurimis et occisis orantibus aliis qui
superfuere pacem ex arbitrio dedit hoc prodesse possessoribus
finitimis arbitratus  unde reuersus pari celeritate per
flumen praesidiaque limitis explorans diligenter et corrigens ad
usque rauracos uenit locisque recuperatis quae olim barbari
intercepta retinebant ut propria isdemque pleniore cura firmatis
per besantionem uiennam hiematurus abscessit

  hic per gallias erat ordo gestorum quae dum ita prospere
succedunt et caute constantius ascitum arsacen armeniae regem
summaque liberalitate susceptum praemonebat et hortabatur ut
nobis amicus esse perseueraret et fidus  audiebat enim
saepius eum temptatum a rege persarum fallaciis et minis et
dolis ut romanorum societate posthabita suis rationibus
stringeretur  qui crebro adiurans animam prius posse amittere
quam sententiam muneratus cum comitibus quos duxerat redit ad
regnum nihil ausus temerare postea promissorum obligatus
gratiarum multiplici nexu constantio inter quas illud potius
excellebat quod olympiada ablabi filiam praefecti quondam
praetorio ei copulauerat coniugem sponsam fratris sui
constantis  quo dimisso a cappadocia ipse per melitenen
minoris armeniae oppidum et lacotena et samosata transito
euphrate edessam uenit ibique dum agmina undique conuenientium
militum et dei cibariae abundantes copias opperitur diu moratus
post aequinoctium egreditur autumnale amidam petens  cuius
cum prope uenisset moenia fauillis oppleta collustrans flebat
cum gemitu reputans quales miseranda ciuitas pertulerat clades
ibi tunc forte ursulus praesens qui aerarium tuebatur dolore
percitus exclamauit en quibus animis urbes a milite
defenduntur cui ut abundare stipendium possit imperii opes iam
fatiscunt  quod dictum ita amarum militaris multitudo postea
apud calchedona recordata ad eius exitium consurrexit  exinde
contis consertis incedens cum bezabden aduentaret fixis
tentoriis uallo fossarumque altitudine circumsaeptis obequitans
castrorum ambitum longius docebatur relatione multorum instaurata
esse firmius loca quae antehac incuria corruperat uetustatis
 et ne quid omitteret quod ante feruorem certaminum erat
necessario praestruendum uiris prudentibus missis condicione
posita dupla cogebat moenium defensores redire ad suos alienis
sine cruore concessis aut in dicionem uenire romanam dignitatibus
augendos et praemiis atque cum illi destinatione natiua
reniterentur ut clare nati periculisque et laboribus idurati
cuncta obsidioni congrua parabantur  densis itaque ordinibus
cum tubarum incitamentis latera oppidi cuncta adortus alacrius
miles legionibus in testudines uarias conglobatis paulatim tuto
progrediens subruere moenia conabatur et quia telorum omne genus
in subeuntes effundebatur nexu clipeorum soluto discessum est
in receptum canentibus signis  laxatis deinde ad diem unum
indutiis tertia luce curiosius tecto elatis passim clamoribus
ascensus undique temptabatur et licet defensores sub obtentis
ciliciis ne conspicerentur ab hostibus latebant intrinsecus
tamen quotiens flagitabat necessitas lacertos fortiter
exsertantes lapidibus subiectos incessebant et telis  et
uimineae crates cum procederent confidenter essentque parietibus
contiguae dolia desuper cadebant molae et columnarum fragmenta
quorum ponderibus nimiis obruebantur oppugnatores hiatuque
uiolento disiectis operimentis cum periculis ultimis euadebant
 decimo itaque postquam pugnari coeptum est die cum spes
nostrorum inferior cuncta maerore compleret transferri placuerat
molem arietis magnam quam persae quondam antiochia pulsibus
eius excisa relatam reliquerant apud carrhas quae subito uisa
aptataque faberrime clausorum hebetauerat mentes ad usque
deditionis remedia paene prolapsas ni resumptis uiribus
opponenda minaci machinae praeparassent  nec temeritas post
haec cessauerat nec consilium namque dum instrueretur aries
uetustus et dissolutus ut facile ueheretur omni arte omnique
uirium nisu et oppugnatorum uineae firmitudine summa
defensabatur tormenta nihilo minus et lapidum crebritas atque
fundarum ex utraque parte plurimos consumebant et aggerum moles
incrementis celeribus consurgebant acriorque in dies adolescebat
obsidio multis nostrorum idcirco cadentibus quod decernentes sub
imperatoris conspectu spe praemiorum ut possint facile qui
essent agnosci nudantes galeis capita sagittariorum hostilium
peritia fundebantur  proin dies et noctes intentae uigillis
cautiores stantes utrubique faciebant et persae aggerum
altitudine iam in sublime porrecta machinaeque ingentis horrore
perculsi quam minores quoque sequebantur omnes exurere ui
maxima nitebantur et assidue malleolos atque incendiaria tela
torquentes laborabant in cassum ea re quod umectis scortis et
centonibus erant opertae materiae plures aliae unctae alumine
diligenter ut ignis in eas laberetur innoxius  uerum has
admouentes fortitudine magna romani licet difficile defensabant
tamen cupiditate potiundi oppidi ne prompta quidem pericula
contemnebant  et contra propugnatores cum iam discussurus
turrim oppositam aries maximus aduentaret prominentem eius
ferream frontem quae re uera formam effingit arietis arte
subtili illaqueatam altrinsecus laciniis retinuere longissimis
ne retrogradiens resumeret uires neue ferire muros assultibus
densis contemplabiliter posset fundentes quoque feruentissimam
picem et diu promotae machinae stabant muralia saxa perfentes et
tela  iamque aggeribus cumulatius excitatis defensores ni
uigilassent exitium affore iam sperantes in audaciam ruere
praecipitem et repentino decursu portis effusi primosque adorti
nostrorum faces sitellasque ferreas onustas ignibus in arietes
magnis uiribus iaciebant  uerum post ambiguam proelii
uarietatem plurimi nullo impetrato intra moenia repelluntur
moxque ex aggeribus quos erexerant romani idem persae
propugnaculis insistentes sagittis incessebantur et fundis
telisque igniferis quae per tegumenta turrium uolitantia
paratis qui restinguerent plerumque irrita labebantur 
cumque pauciores utrubique fierent bellatores et persae
truderentur ad ultima ni potior ratio succurrisset impensiore
opera procursus temptabatur ex castris et eruptione subita
multitudinis facta inter armatos qui portabant ignes
amplioribus ordinatis iaciebantur corbes in materias ferreae
plenae flammarum et sarmenta aliaque ad ignes concipiendos
aptissima  et quia conspectum abstulerant fumi nigerrimae
nubes classico excitante in pugnam legiones procinctae celeri
gradu uenerunt et succrescente paulatim ardore bellandi cum
uentum fuisset in manus repente machinae omnes effusis ignibus
urebantur praeter maiorem quam direptis restibus quibus e muro
iactis implicabatur uirorum fortium acrior nisus aegre semustam
extraxit  at ubi nocturnae tenebrae finem proeliis
attulerunt non in longum militi quies data cibo enim exiguo
refectus et somno rectorum monitu excitus munitiones a muro longe
demouit dimicare succinctius parans per sublimes aggestus qui
iam consummati muris altius imminebant utque facile defensuri
moenia pellerentur in ipsis aggerum summitatibus binae sunt
locatae ballistae quarum metu ne prospicere quidem posse hostium
quisquam crederetur  his satis prouisis prope ipsum
crepusculum triplex acies nostrorum instructa conisque galearum
minacius nutans scalas uehentibus multis impetum conabantur in
muros iamque resultantibus armis et tubis uno parique ardore
hinc indeque pugnabatur audaci conflictu latiusque sese pandente
manu romana cum persas occultari uideret pauore impositorum
aggeribus tormentorum pulsabant turrim ariete et cum ligonibus
et dolabris et uectibus scalae quoque propinquabant utrimque
conuolante missilium crebritate  afflictabant tamen multo
uehementius persas ictus uarii ballistarum tamquam per transennam
a cliuis structilibus decurrentes unde fortunas suas sitas in
extremo iam cogitantes destinatam ruebant in mortem et partiti
munera dimicandi inter necessitatis articulos relictis qui
moenia tuerentur reserata latenter postica strictis gladiis
ualida manus erupit pone sequentibus aliis qui flammas occulte
portabant  dumque romani nunc instant cedentibus nunc ultro
incessentes excipiunt qui uehebant foculos repentes incurui
prunas unius aggesti inseruere iuncturis ramis arborum diuersarum
et iunco et manipulis constructi cannarum qui conceptis
incendiorum aridis nutrimentis iam cremabantur militibus cum
intactis tormentis exinde periculose degressis  ut uero
certaminibus finem uespera dedit incedens partesque discesserunt
ad otium breue imperator in uaria sese consilia diducens et
uersans cum excidio phaenichae diutius imminere necessariae
rationes urgerent quod munimentum uelut insolubile claustrum
hostium excursibus erat obiectum et serum repelleret tempus
certaturus leuiter ibi statuit immorari alimentis destituendos
forsitan cedere existimans persas quod secus atque rebatur
euenit  cum enim remissius pugnaretur umente caelo undantes
nubes cum tenebris aduenere minacibus assiduisque imbribus ita
immaduerat solum ut luti glutinosa mollities per eas regiones
pinguissimi caespitis omnia perturbaret et super his iugi
fragore tonitrua fulgoraque mentes hominum pauidas perterrebant
 accedebant arcus caelestes conspectus assidui quae species
unde ita figurari est solita expositio breuis ostenderet
halitus terrae calidiores et umoris spiramina conglobata in nubes
exindeque disiecta in aspergines paruas ac radiorum fusione
splendida facta supinantur uolubiliter contra ipsum igneum orbem
irimque conformant ideo spatioso curuamine sinuosam quod in
nostro panditur mundo quem sphaerae dimidiae parti rationes
physicae superponunt  cuius species quantum mortalis oculus
contuetur prima lutea uisitur secunda flauescens uel fulua
punicea tertia quarta purpurea postrema caerulo concreta et
uiridi  haec autem mixta pulchritudine temperatur ideo ut
terrenae existimant mentes quod prima eius pars dilutior
cernitur aeri concolor circumfuso sequens fulua id est paulo
excitatior quam lutea punicea tertia quod solis obnoxia
claritudini pro reciprocatione spiritus fulgores eius purissime e
regione deflorat quarta ideo purpurat quod intermicante
asperginum densitate per quas oritur radiorum splendorem
concipiens ostendit aspectum flammeo propriorem qui color
quanto magis diffunditur concedit in caerulum et uirentem 
arbitrantur alii tunc iridis formam rebus apparere mundanis cum
altius delatae nubi crassae radii solis infusi lucem iniecerint
liquidam quae non repperiens exitum in se conglobata nimio
splendescit attritu et proximos quidem albo colores a sole
sublimiore decerpit subuirides uero a nubis similitudine
superiectae ut in mari solet usu uenire ubi candidae sunt
undae quae litoribus illiduntur interiores sine ulla
concretione caerulae  et quoniam indicium est permutationis
aurae ut diximus a sudo aere nubium concitans globos aut contra
ex concreto mutans in serenam laetitiam caelum ideo apud poetas
legimus saepe irim de caelo tunc mitti cum praesentium rerum
uerti necesse sit status suppetunt aliae multae opiniones et
uariae quas dinumerare nunc est superuacuum narratione redire
unde digressa est festinante  his ac talibus imperator
inter spem metumque iactabatur ingrauescente hiemis magnitudine
suspectisque per auios tractus insidiis inter quae etiam
tumultum exasperati militis uerebatur super his urebat eius
anxiam mentem quod uelut patefacta ianua diuitis domus irritus
propositi reuertetur  quas ob res omisso uano incepto
hiematurus antiochiae redit in syriam aerumnosa perpessus uulnera
et atrocia diuque deflenda euenerat enim hoc quasi fatali
constellatione ita regente diuersos euentus ut ipsum constantium
dimicantem cum persis fortuna semper sequeretur afflictior unde
uincere saltem per duces optabat quod aliquotiens meminimus
contigisse

 marcellini historiae liber uicesimus et unus  

  intercluso hac bellorum difficili sorte constantio trans
flumen euphraten iulianus agens apud uiennam formandis in futura
consiliis dies impendebat et noctes quantum opes patiebantur
angustae altius semet attollens semperque ambigens utrum
constantium modis omnibus alliceret in concordiam an terroris
incutiendi gratia lacesseret prior  quae sollicite reputans
utrumque formidabat et amicum cruentum et in aerumnis ciuilibus
saepe uictorem maximeque galli fratris exemplum mentem eius
anxiam suspendebat quem inertia mixtaeque periuriis fraudes
prodidere quorundam  erigebat tamen aliquotiens animum ad
multa et urgentia tutissimum ratus inimicum se ex confesso
monstrare ei cuius ex praeteritis motus coniectabat ut prudens
ne per amicitias fictas insidiis falleretur occultis  parui
igitur habitis quae per leonam constantius scripserat nulloque
arbitrio eius promotorum suscepto praeter nebridium quinquennalia
augustus iam edidit et ambitioso diademate utebatur lapidum
fulgore distincto cum inter exordia principatus assumpta uili
corona circumdatus erat xystarchae similis purpurato  inter
quae helenae coniugis defunctae suprema miserat romam in
suburbano uiae nomentanae condenda ubi uxor quoque galli
quondam soror eius sepulta est constantina  acuebat autem
incendebatque eius cupiditatem pacatis iam galliis incessere
ultro constantium coniciens eum per uaticinandi praesagia multa
quae callebat et somnia e uita protinus excessurum  et
quoniam erudito et studioso cognitionum omnium principi maleuoli
praenoscendi futura prauas artes assignant aduertendum est
breuiter unde sapienti uiro hoc quoque accedere poterit
doctrinae genus haud leue  elementorum omnium spiritus utpote
perennium corporum praesentiendi motu semper et ubique uigens ex
his quae per disciplinas uarias affectamus participat nobiscum
munera diuinandi et substantiales potestates ritu diuerso
placatae uelut ex perpetuis fontium uenis uaticina mortalitati
suppeditant uerba quibus numen praeesse dicitur themidis quam
ex eo quod fixa fatali lege decreta praescire facit in posterum
quae tethimena sermo graecus appellat ita cognominatam in
cubili solioque iouis uigoris uiuifici theologi ueteres
collocarunt  auguria et auspicia non uolucrum arbitrio futura
nescientium colliguntur  nec enim hoc uel insipiens quisquam
dicet  sed uolatus auium dirigit deus ut rostrum sonans aut
praeteruolans pinna turbido meatu uel leni futura praemonstret
amat enim benignitas numinis seu quod merentur homines seu quod
tangitur eorum affectione his quoque artibus prodere quae
impendent  extis itidem pecudum attenti fatidicis in species
conuerti suetis innumeras accidentia sciunt cuius disciplinae
tages nomine quidam monstrator est ut fabulantur in etruriae
partibus emersisse subito uisus e terra  aperiunt tunc
quoque uentura cum aestuant hominum corda sed loquuntur diuina
sol enim ut aiunt physici mens mundi nostras mentes ex sese
uelut scintillas diffunditans cum eas incenderit uehementius
futuri conscias reddit unde sibyllae crebro se dicunt ardere
torrente ui magna flammarum multa significant super his crepitus
uocum et occurrentia signa tonitrua quin etiam et fulgora et
fulmina itidemque siderum sulci  somniorum autem rata fides
et indubitabilis foret ni ratiocinantes coniectura fallerentur
interdum quae ut aristoteles affirmat tum fixa sunt et
stabilia cum animantis altius quiescentis ocularis pupilla
neutrubi inclinata rectissime cernit  et quia uanities
aliquotiens plebeia strepit haec imperite mussando si esset
praesentiendi notitia quaedam cur ille se casurum in bello uel
alius hoc se passurum ignorauit aut illud sufficiet dici quod
et grammaticus locutus interdum est barbare et absurde cecinit
musicus et ignorauit remedium medicus sed non ideo nec
grammatica nec musica nec medicina subsistit  unde praeclare
hoc quoque ut alia tullius signa ostenduntur ait a dis rerum
futurarum in his si qui errauerit non deorum natura sed
hominum coniectura peccauit ne igitur extra calcem quod
dicitur sermo decurrens lecturo fastidium ferat ad explicanda
prospecta reuertamur

  cum apud parisios adhuc caesar iulianus quatiens scutum
uariis motibus exerceretur in campo axiculis quis orbis erat
compaginatus in uanum excussis ampla remanserat sola quam
retinens ualida manu stringebat  territisque ut omine diro
praesentibus cunctis nemo inquit uereatur habeo firmiter
quod tenebam item cum apud uiennam postea quiesceret sobrius
horrore medio noctis imago quaedam uisa splendidior hos ei uersus
heroos modo non uigilanti aperte edixit eadem saepius
replicando quibus fretus nihil asperum sibi superesse
existimabat        
        
        
  agebat itaque nihil interim de statu rerum praesentium
mutans sed animo tranquillo et quieto incidentia cuncta
disponens paulatimque sese corroborans ut dignitatis augmento
uirium quoque congruerent incrementa  utque omnes nullo
impediente ad sui fauorem illiceret adhaerere cultui christiano
fingebat a quo iam pridie occulte desciuerat arcanorum
participibus paucis haruspicinae auguriisque intentus et ceteris
quae deorum semper fecere cultores  et ut haec interim
celarentur feriarum die quem celebrantes mense ianuario
christiani epiphania dictitant progressus in eorum ecclesiam
sollemniter numine orato discessit

  dum haec ita aguntur propinquante iam uere nuntio
percitus inopino ad tristitiam uersus est et maerorem didicit
enim alamannos a pago uadomari exorsos unde nihil post ictum
foedus sperabatur incommodum uastare confines raetiis tractus
nihilque sinere intemptatum manus praedatorias fusius
discurrentes  quod ne dissimulatum rediuiuas bellorum
materias excitaret libinonem quendam comitem cum celtis et
petulantibus misit hiemantibus secum negotium ut poscebat ratio
correcturum  qui cum mature prope oppidum sanctionem
uenisset longe uisus a barbaris qui iam certamina meditantes
sese per ualles abdiderant hortatusque milites licet numero
impares cupidine tamen pugnandi uehementius irritatos aggreditur
inconsulte germanos interque dimicandi exordia ipse concidit
omnium primus cuius interitu erecta barbarorum fiducia
romanisque ad ducis uindictam accensis certamen committitur
obstinatum et urgente magnitudinis mole disiecti sunt nostri
occisis paucis et uulneratis  cum hoc uadomario et gundomado
eius fratre itidem rege constantius ut iam relatum est
firmauerat pacem post quae mortuo gundomado hunc sibi fore
existimans fidum secretorumque taciturnum exsecutorem et
efficacem mandabat si famae solius admittenda est fides
scribebatque ut tamquam rupto concordiae pacto subinde
collimitia sibi uicina uexaret quo iulianus id metuens nusquam a
tutela discederet galliarum  quibus si dignum est credere
obtemperans uadomarius haec et similia perpetrabat ad
perstringendum fallendumque miris modis ab aetatis primitiis
callens ut postea quoque ducatum per phoenicen regens ostendit
 sed re ipsa conuictus abstinuit capto enim a stationariis
militibus notario quem miserat ad constantium scrutatoque si
quid portaret epistula eius reperta est in qua praeter alia
multa id quoque scripserat caesar tuus disciplinam non habet
iulianum autem assidue per litteras dominum et augustum
appellabat et deum

  haec ut erant periculosa et dubia iulianus in exitiale
malum eruptura considerans in unum omni cogitatione intenta eum
ui incautum rapere festinabat ut securitatem suam
prouinciarumque locaret in tuto et iniit consilium tale 
philagrium notarium orientis postea comitem ad eas miserat
partes cuius prudentiae fidebat olim sibi compertae eique inter
multa quae pro captu instantium rerum erat acturus signatam
quoque chartulam tradidit mandauitque ne aperiret uel recitaret
nisi uadomario uiso cis rhenum  perrexit philagrius ut
praeceptum est eoque praesente et negotiis astricto diuersis
transgressus uadomarius flumen ut nihil in profunda metuens pace
nihilque secus gestorum simulans scire uiso praeposito militum
ibi degentium pauca locutus ex more ultro semet ut suspicionis
nihil relinqueret abiturus ad conuiuium eius uenire promisit ad
quod erat etiam philagrius inuitatus  qui statim ingressus
rege conspecto imperatoris recordatus est uerba causatusque rem
seriam et urgentem ad diuersorium redit scriptisque lectis
doctus quid agi conueniet confestim reuersus discubuit inter
ceteros  finitisque epulis uadomarium fortiter apprehensum
rectori militum arte custodiendum apud signa commisit textu lecto
iussorum comitibus eius ad sua redire compulsis super quibus
nihil fuerat imperatum  exhibitus tamen idem rex ad principis
castra iamque spe ueniae omni praeclusa cum interceptum notarium
et quae scripserat ad constantium comperisset iam publicata
ne conuicio quidem tenus compellatus missus est ad hispanias id
enim studio curabatur ingenti ne iuliano discedente a galliis
immanissimus homo prouinciarum statum aegre compositum licentius
conturbaret  hoc casu elatior iulianus regis opinione citius
intercepti quem profecturus ad longinqua formidabat nihil
remittentibus curis barbaros adoriri disposuit quos peremisse
libinonem comitem in congressu cum militibus docuimus paucis 
et ne rumor aduentus sui eos ad remotiora traduceret superato
rheno noctis alto silentio cum auxiliorum expeditissimis globis
nihil metuentes huiusmodi circumuenit excitatosque hostilium
fragore armorum dum gladios circumspectant et tela celeriter
inuolauit et quosdam occidit orantes alios praedam offerentes
dediticios cepit reliquis qui remansere pacem precantibus
dedit quietem pollicitis firmam

  quae dum mentibus aguntur erectis coniectans quantas
intestinae cladis excitauerat moles nihilque tam conuenire
conatibus subitis quam celeritatem sagaci praeuidens mente
professa palam defectione se tutiorem fore existimauit
incertusque de militum fide placata ritu secretiore bellona
classico ad contionem exercitu conuocato saxeo suggestu insistens
iamque ut apparebat fidentior haec clarius solito disserebat
 iam dudum tacita deliberatione uos aestimo magni
commilitones gestorum excitos amplitudine hoc opperiri
consilium ut euentus qui sperantur perpendi possint et
praecaueri plus enim audire quam loqui militem decet actibus
coalitum gloriosis nec alia spectatae aequitatis sentire rectorem
quam ea quae laudari digne poterunt et probari ut igitur quae
proposui ambagibus abiectis absoluam aduertite oro beneuole
quae sermone breui percurram  arbitrio dei caelestis uobis
inter ipsa iuuentae rudimenta permixtus irruptiones alamannorum
assiduas et francorum populandique iugem licentiam fregi et
uigore communi romanis agminibus quotiens libet rhenum peruium
feci contra rumorum fremitus gentiumque ualidarum uiolentos
excursus stando immobilis uirtutis uestrae nimirum firmamento
confisus  et haec laborum quos exhausimus galliae
spectatrices post funera multa iacturasque recreatae diuturnas et
graues posteritati per aetatum examina commendabunt  at nunc
cum auctoritate uestri iudicii rerumque necessitate compulsus ad
augustum elatus sum culmen deo uobisque fautoribus si fortuna
coeptis affuerit altius affecto maiora id prae me ferens quod
exercitui cuius aequitas armorumque inclaruit magnitudo domi
moderatus uisus sum et tranquillus et in crebritate bellorum
contra conspiratas gentium copias consideratus et cautus  ut
igitur aduersa praeueniamus mentium societate iunctissima
sequimini uiam consilii mei salutarem ut puto cum integritas
rerum intentioni nostrae uoluntatique respondeat et dum
maioribus uacant praesidiis regiones illyricae impraepedito
cursu tendentes daciarum interim fines extimos occupemus exinde
quid agi oporteat bonis successibus instruendi  ad quae uos
ex more fidentium ducum iuramento quaeso concordiam spondete
mansuram et fidem operam mihi nauaturo sedulam et sollicitam ne
quid agatur inconsultum et segne et producturo si quis
exegerit incorruptam conscientiam meam quod nihil uoluntate
praeter ea quae in commune conducunt aggrediar aut temptabo
 illud sane obtestor et rogoobseruate ne impetu gliscentis
ardoris in priuatorum damna quisquam uestrum exsiliat id
cogitans quod ita nos illustrarunt hostium innumerae strages ut
indemnitas prouinciarum et salus exemplis uirtutum peruulgatae
 hoc sermone imperatoris uice alicuius oraculi comprobato
mota est incitatius contio et rerum cupida nouandarum unanimanti
consensu uoces horrendas immani scutorum fragore miscebat magnum
elatumque ducem et ut experta est fortunatum domitorem gentium
appellans et regum  iussique uniuersi in eius nomen iurare
sollemniter gladiis ceruicibus suis admotis sub exsecrationibus
diris uerbis iurauere conceptis omnes pro eo casus quoad uitam
profuderint si id necessitas egerit perlaturos quae secuti
rectores omnesque principis proximi fidem simili religione
firmarunt  solus omnium licet proposito stabili audacter
tamen praefectus repugnauit nebridius iuris iurandi nexu contra
constantium nequaquam se stringi posse commemorans cuius
beneficiis obligatus erat crebris et multis  quibus auditis
cum stantes propius milites acriter inflammati eum appeterent
trucidandum ad genua sua prolapsum imperator paludamento
protexit indeque reuersus in regiam cum antegressum eum uidisset
supplicemque iacentem orare ut leuandi causa timoris ei
porrigeret dexteram ecquid ait praecipuum amicis seruabitur
si tu manum tetigeris meam sed tu quolibet abi securus hocque
audito ille innoxius ad larem suum recessit in tusciam  his
iulianus ut poscebat negotii magnitudo praestructis expertus
quid in rebus tumultuosis anteuersio ualeat et praegressus per
tesseram edicto itinere in pannonias castris promotis et signis
temere se fortunae commisit ambiguae

  replicare nunc conuenit tempora et narrare summatim quae
dum aguntur in galliis ante dicta constantius hiemans
antiochiae domi militiaeque perfecit  inter complures alios
honore conspicuos adoraturi imperatorem peregre uenientem
ordinantur etiam ex tribunis insignibus cum igitur a mesopotamia
reuersus constantius hoc exciperetur officio amphilochius
quidam ex tribuno paphlago quem dudum sub constante militantem
discordiarum seuisse causas inter prioris  fratres suspiciones
contiguae ueritati pulsabant ausus paulo petulantius stare ut
ipse quoque ad parile obsequium mittendus agnitus est et
prohibitus strepentibusque multis et intueri lucem ulterius non
debere clamantibus ut perduellem et obstinatum constantius circa
haec lenior solito desinite ait urgere hominem ut existimo
sontem sed nondum aperte conuictum et mementote quod si quid
admisit huiusmodi sub obtutibus meis conscientiae ipsius
sententia punietur quam latere non poterit et ita discessum
est  postridie ludis circensibus idem ex aduerso imperatoris
ubi consueuerat spectans repentino clamore sublato cum
certamen opinatum emitteretur diffractis cancellis quibus una
cum pluribus incumbebat cunctis cum eo in uanum excussis
laesisque leuiter paucis interna compage disrupta efflasse
spiritum repertus est solus unde constantius futurorum quoque
praescius exsultabat  eodem tempore faustinam nomine sortitus
est coniugem amissa iam pridem eusebia cuius fratres erant
eusebius et hypatius consulares corporis morumque pulchritudine
pluribus antistante et in culmine tam celso humana cuius fauore
iustissimo exemptum periculis declaratumque caesarem rettulimus
iulianum  habita est isdem diebus etiam florentii ratio e
galliis nouitatis metu digressi et anatolio recens mortuo
praefecto praetorio per illyricum ad eius mittitur locum cumque
tauro itidem praefecto praetorio per italiam amplissimi suscepit
insignia magistratus  parabantur nihilo minus externorum
atque ciuilium instrumenta bellorum et augebatur turmarum
equestrium numerus parique studio supplementa legionibus scripta
sunt indictis per prouincias tirociniis omnisque ordo et
professio uexabatur uestem armaque exhibens et tormenta aurum
quin etiam et argentum multiplicisque rei cibariae copias et
diuersa genera iumentorum  et quia persarum rege ab
difficultatem hiberni temporis aegre contruso reserata caeli
temperie ualidior impetus timebatur ad transtigritanos reges et
satrapas legati cum muneribus missi sunt amplis monituri cunctos
et hortaturi nostra sentire et nihil fallax temptare uel
fraudulentum  ante omnia tamen arsaces et meribanes armeniae
et hiberiae reges cultu ambitioso indumentorum emercabantur et
multiformibus donis damna negotiis romanis illaturi si rebus tum
etiam dubiis desciuissent ad persas  inter tot urguentia
hermogene defuncto ad praefecturam promouetur helpidius ortus in
paphlagonia aspectu uilis et lingua sed simplicioris ingenii
incruentus et mitis adeo ut cum ei coram innocentem quendam
torquere constantius praecepisset aequo animo abrogari sibi
potestatem oraret haecque potioribus aliis ex sententia principis
agenda permitti

  rigore itaque instantium negotiorum anceps constantius
quid capesseret ambigebat diu multumque anxius utrum iulianum
peteret et longinqua an parthos repelleret iam transituros ut
minabantur euphratem haerensque tandem cum ducibus communicato
saepe consilio in id flexus est ut finito propiore bello uel
certe mollito nullo post terga relicto quem formidaret illyriis
percursis et italia ut rebatur iulianum inter exordia ipsa
coeptorum tamquam uenaticiam praedam caperet hoc enim ad
leniendum suorum metum subinde praedicabat  tamen ne
intepesceret aut omisisse belli uideretur aliud latus aduentus
sui terrorem ubique dispergens ueritusque ne africa absente eo
perrumperetur ad omnes casus principibus opportuna uelut finibus
orientis egressus per mare notarium misit gaudentium quem
exploratorem actuum iuliani per gallias aliquamdiu fuisse
praestrinximus  hunc enim obsequio celeri cuncta
consideratione gemina efficere posse sperabat quod aduersam
partem metueret offensam et properaret nanctus hanc
opportunitatem commendari constantio quem credebat procul dubio
fore uictorem nemo enim omnium tunc ab hac constanti sententia
discrepabat  qui cum eo uenisset mandatorum principis memor
per litteras cretione comite quid ageretur edocto reliquisque
rectoribus lecto undique milite fortiore translatisque ab utraque
mauretania discursatoribus expeditis aquitaniae et italiae
obiecta litora tuebatur artissime  neque id consilium
fefellit constantium eo enim superstite nullus aduersorum illas
tetigit terras licet oram siciliensem a lilybaeo protentam ad
pachynum multitudo seruabat armata si patuisset facultas ocius
transitura  his pro rerum ratione ut sibi prodesse
existimabat constantius aliisque minutis et leuioribus ordinatis
ducum nuntiis docebatur et litteris persarum copias in unum
coactas rege turgido praeeunte iam prope margines tendere
tigridis incertum quonam erumpere cogitantes  quibus
percitus ut propius agens futuros possit anteuenire conatus
quam primum hibernis egressus accito undique equitatu peditumque
robore quo fidebat per capersanam euphrate nauali ponte
transcurso edessam petit uberem commeatibus et munitam ibi
parumper opperiens dum exploratores aut perfugae motum castrorum
hostilium indicarent

  discedens inter haec iulianus a rauracis peractis quae
docuimus dudum sallustium praefectum promotum remisit in gallias
germaniano iusso uicem tueri nebridii itidemque neuittae
magisterium commisit armorum gomoarium proditorem antiquum
timens quem cum scutarios ageret latenter prodidisse
ueteranionem suum principem audiebat et iouio quaesturam cuius
in actibus magnenti meminimus et mamertino largitiones curandas
et dagalaifum praefecit domesticis aliosque plures ex arbitrio
suo militibus regendis apposuit quorum merita norat et fidem
 profecturus itaque per marcianas siluas uiasque iunctas
histri fluminis ripis inter subita uehementer incertus id
uerebatur ne contemptus ut comitantibus paucis multitudinem
offenderet repugnantem  quod ne fieret consilio sollerti
praeuidit et agminibus distributis per itinera italiae nota
quosdam properaturos cum iouino misit et iouio alios per
mediterranea raetiarum magistro equitum neuittae commissos quo
diffusi per uaria opinionem numeri praeberent immensi
formidineque cuncta complerent id enim alexander magnus et
deinde alii plures negotio ita poscente periti fecere ductores
 mandabat tamen egressis ut tamquam hoste protinus occursuro
tutius graderentur stationesque nocturnas agerent et uigilias ne
improuiso suo  minuaderentur excursu

  quibus ita ut uidebatur apte dispositis more quo
tractus perruperat saepe barbaricos contextis successibus fidens
porrectius ire pergebat  cumque ad locum uenisset unde
nauigari posse didicit flumen lembis escensis quos opportune
fors dederat plurimos per alueum quantum fieri potuit
ferebatur occulte ideo latens quod toleranter et fortiter
nullius cibi indigens mundioris sed paucis contentus et uilibus
oppida forinsecus transibat et castra imitatus egregium illud
cyri ueteris dictum qui cum delatus ad hospitem interrogaretur
ab eo quid ad conuiuium parari deberet panem responderat solum
sperare enim aiebat prope riuum se cenaturum  fama uero
quae mille ut aiunt linguis rerum mire exaggerat fidem per
illyrios omnes celebrior fundebatur iulianum strata per gallias
multitudine regum et gentium numeroso exercitu et successibus
tumidum uariis aduentare  quo rumore perculsus praefectus
praetorio taurus ut hostem uitans externum mature discessit
uectusque mutatione celeri cursus publici transitis alpibus
iuliis eodem ictu florentium itidem praefectum secum abduxit 
leuibus tamen indiciis super iuliani motu lucillianus percitus
comes qui per illas regiones rem curabat ea tempestate
castrensem agensque apud sirmium milites congregans quos ex
stationibus propinquis acciri celeritatis ratio permittebat
uenturo resistere cogitabat  sed ille ut fax uel incensus
malleolus uolucriter ad destinata festinans cum uenisset bononiam
a sirmio miliario nono disparatam et decimo senescente luna
ideoque obscurante noctis maximam partem e naui exsiluit
improuisus statimque dagalaifum misit cum expeditis ad
lucillianum uocandum trahendumque si reniteretur  qui tum
etiam quiescens cum strepitu excitatus turbulento uidisset
ignotorum hominum se circulo circumsaeptum concepto negotio et
imperatorii nominis metu praestrictus praeceptis paruit
inuitissimus secutusque alienum arbitrium magister equitum paulo
ante superbus et ferox iumentoque impositus repentino principi ut
captiuus offertur ignobilis oppressam terrore uix colligens
mentem  uerum cum primitus uisus adorandae purpurae datam
sibi copiam aduertisset recreatus tandem suique securus
incaute inquit imperator et temere cum paucis alienis
partibus te commisisti cui amarum iulianus subridens haec
uerba prudentia serua inquit constantio maiestatis enim
insigne non ut consiliario tibi sed ut desinas pauere
porrexi

  nihil deinde amoto lucilliano differendum nec agendum
segnius ratus ut erat in rebus trepidis audax et confidentior
ciuitatem ut praesumebat dediticiam petens citis passibus
incedebat eumque suburbanis propinquantem amplis nimiumque
protentis militaris et omnis generis turba cum lumine multo et
floribus uotisque faustis augustum appellans et dominum duxit in
regiam  ubi euentu laetus et omine firmata spe uenturorum
quod ad exemplum urbium matris populosae et celebris per alias
quoque ciuitates ut sidus salutare susciperetur edito postridie
curuli certamine cum gaudio plebis ubi lux excanduit tertia
morarum impatiens percursis aggeribus publicis succos nemine auso
resistere praesidiis occupauit isdemque tuendis neuittam
praefecit ut fidum cuius loci situm exnunc conueniet ostendi
 consertae celsorum montium summitates haemi et rhodopae
quorum alter ab ipsis histri marginibus alter ab axii fluminis
citeriore parte consurgit in angustias tumulosis collibus
desinentes illyrios interscindunt et thracas hinc uicinae
mediterraneis dacis et serdicae inde thracias despectantes et
philippopolim ciuitates amplas et nobiles et tamquam natura in
dicionem romanam redigendas nationes circumsitas praenoscente ita
figuratae consulte inter artos colles quondam hiantes obscurius
ad magnitudinem splendoremque postea rebus elatis patefactae sunt
et carpentis aditibusque aliquotiens clausis magnorum ducum
populorumque reppulere conatus  et pars quae illyricum
spectat mollius edita uelut incauta subinde superatur latus
uero e regione oppositum thraciis prona humilitate deruptum
hincque et inde fragosis tramitibus impeditum difficile scanditur
etiam nullo uetante sub hac altitudine aggerum utrubique
spatiosa camporum planities iacet superior ad usque iulias alpes
extenta inferior ita resupina et panda ut nullis habitetur
obstaculis ad usque fretum et propontidem  his ut in re tali
tamque urgenti compositis magistro equitum illic relicto
imperator reuertitur naissum copiosum oppidum quo impraepedite
cuncta disponeret suis utilitatibus profutura  ubi uictorem
apud sirmium uisum scriptorem historicum exindeque uenire
praeceptum pannoniae secundae consularem praefecit et honorauit
aenea statua uirum sobrietatis gratia aemulandum multo post
urbi praefectum  iamque altius semet extollens et numquam
credens ad concordiam prouocari posse constantium orationem acrem
et inuectiuam probra quaedam in eum explanantem et uitia
scripserat ad senatum quae cum tertullo administrante adhuc
praefecturam recitarentur in curia eminuit nobilitatis cum
speciosa fiducia benignitas grata exclamatum est enim in unum
cunctorum sententia congruente auctori tuo reuerentiam rogamus
 tunc et memoriam constantini ut nouatoris turbatorisque
priscarum legum et moris antiquitus recepti uexauit eum aperte
incusans quod barbaros omnium primus ad usque fasces auxerat et
trabeas consulares insulse nimirum et leuiter qui cum uitare
deberet id quod infestius obiurgauit breui postea mamertino in
consulatu iunxit neuittam nec splendore nec usu nec gloria horum
similem quibus magistratum amplissimum detulerat constantinus
contra inconsummatum et subagrestem et quod minus erat ferendum
celsa in potestate crudelem

  haec et talia cogitanti sollicitoque super maximis rebus
et seriis nuntius metuendus intimatur et insperatus ausa indicans
quorundam immania impeditura cursus eius ardentes ni uigilanter
haec quoque antequam adolescerent hebetasset quae breuiter
exponentur  duas legiones constantiacas addita una
sagittariorum cohorte quas inuenerat apud sirmium ut suspectae
adhuc fidei per speciem necessitatum urgentium misit in gallias
quae pigrius motae spatiaque itinerum longa et germanos hostes
truces et assiduos formidantes nouare quaedam moliebantur auctore
et incitatore nigrino equitum turmae tribuno in mesopotamia
genito reque digesta per secreta colloquia et alto roborata
silentio cum aquileiam peruenissent uberem situ et opibus
murisque circumdatam ualidis eam hostiliter repente clausere
iuuante indigena plebe tumultum horrore cui constantii nomen
erat tum etiam initium  et obseratis aditibus turribusque
armatis ac propugnaculis futurae concertationi praeparabant
utilia interim soluti et liberi hocque facinore ita audaci ad
fauendum constantii partibus ut superstitis italicos incolas
excitabant

  quibus iulianus acceptis agens tunc apud naissum nihil a
tergo timens aduersum legensque et audiens hanc ciuitatem
circumsessam quidem aliquotiens numquam tamen excisam aut
deditam impensiore studio sibi sociare uel fraude uel diuersis
adulationum generibus antequam maius oriretur aliquid
properabat  ideoque iouinum magistrum equitum uenientem per
alpes noricosque ingressum ad id quod exarserat quoquo modo
corrigendum redire citius imperauit et ne quid deesset milites
omnes qui comitatum sequebantur aut signa retineri iussit per
idem oppidum transeuntes pro uiribus laturos auxilium  hisque
dispositis ipse haud diu postea cognita morte constanti
discursis thraciis constantinopolim introiit ac saepe doctus
lentius fore id obsidium quam uerendum immone cum comitibus aliis
ad hoc destinato ire monuit exinde iouinum alia quae potiores
flagitabant necessitates acturum  ordine itaque scutorum
gemino aquileia circumsaepta concinentibus sententiis ducum
conueniens uisum est ad deditionem allicere defensores minacium
blandorumque uarietate sermonum et multis ultro citroque
dictitatis in immensum obstinatione gliscente ex colloquio re
infecta disceditur  et quia nihil praeter pugnam iam
sperabatur curatis utrubique cibo somnoque corporibus aurora iam
surgente concrepante sonitu bucinarum partes accensae in clades
mutuas ferocientes magisquam consultius elatis clamoribus
ferebantur  pluteos igitur prae se ferentes oppugnatores
cratesque densius textas sensim incedentes et caute murorum ima
suffodere ferramentorum multitudine conabantur aptas plerique
uehentes ad mensuram moenium scalas iamque parietibus paene
contigui pars lapidibus uolutis in pronum collisi pars confixi
stridentibus iaculis retroque gradientes auerterunt secum omnes
alios metu similium a proposito pugnandi detortos  hoc primo
congressu erecti in audaciam clausi assumpta fiducia meliorum
parui ducebant restantia mentibusque fundatis et compositis per
opportuna tormentis indefesso labore uigilias et cetera subsidia
securitatis implebant  contra munitores licet pauore
discriminum anxii pudore tamen ne socordes uiderentur et
segnes ubi parum uis procedebat marte aperto temptata ad
instrumenta obsidionalium artium transtulerunt et quia nec
arietibus admouendis nec ad intentandas machinas uel ut possint
forari cuniculi inueniebatur locus usquam habilis disparatione
breui ciuitatem natisone amni praeterlabente commentum
excogitatum est cum ueteribus admirandum  constructas ueloci
studio ligneas turres propugnaculis hostium celsiores imposuere
trigeminis nauibus ualde sibi conexis quibus insistentes armati
uno parique ardore prohibitores dispellere collatis ex propinquo
uiribus nitebantur subterque expediti uelites a turrium cauernis
egressi iniectis ponticulis quos ante compaginarant transgredi
festinarunt indiuiso negotio ut dum uicissim missilibus se
petunt et saxis utrimquesecus alte locati hi qui transiere per
pontes nullo interpellante aedificii parte conuulsa aditus in
penetralia  reserarent  uerum summa coepti prudentis
aliorsum euasit  cum enim aduentarent iam turres contortis
malleolis madentibus pice harundine quin etiam sarmentis ac
uario fomite flammarum incessebantur quae quoniam incendio
celeri ponderibusque trepide superstantium inclinatae prociderunt
in flumen armatorum aliqui per earum fastigia interibant eminus
confixi tormentis  inter quae destituti pedites post
naualium sociorum occasum obtriti sunt saxis immanibus praeter
paucos quos morte licet per impedita suffugia uelocitas exemerat
pedum ad ultimum certamine protracto in uesperam datoque signo
in receptum ex more ambo digressi diei residuum animis egere
disparibus  munitorum enim maerores funera lugentium propria
prohibitores spe iam superandi firmabant licet ipsi quoque
paucos gemebant amissos properabatur tamen nihilo minus et
quantum recreandis uiribus quiete et cibo satis fuit tributo per
noctis integrae spatium reparatur lucis exordio proelium
incitamento tubarum  et quidam elatis super capita scutis ut
pugnaturi leuius alii uehentes umeris ut antea scalas
feruentique impetu procurrentes pectora multiformium telorum
ictibus exponebant alii ferratas portarum obices effringendas
adorti ultro ignibus petebantur uel elisi saxis muralibus
oppetebant quidam fossas ardentius transire conati repentinis
eorum assultibus qui erumpebant clanculo per posticas ruebant
incaute saucii discedebant recursus enim ad moenia tutior
uallumque antemuranum caespitibus fultum insidiantes ab omni
discrimine defendebat  et quamquam prohibitores duritia
bellorumque artibus antistabant quibus nihil praeter moenium
supererat adiumentum collectus tamen ex potioribus numeris miles
diuturnas ferre nequiens moras suburbana omnia circumibat
diligenter inquirens qua ui uel machinis posset patefactam
irrumpere ciuitatem  quod ubi patrare non poterat
magnitudine uetante difficultatum obsideri remissius coepta est
et excubiis stationibusque relictis praesidiarii milites
uastantes agros propinquos omnibus congruentibus abundabant
raptorum pleraque concorporalibus suis impertientes unde
largiore admodum potu saginisque distenti marcebant  his
relatione immonis consortiumque cognitis iulianus constantinopoli
etiamtum hibernans sollerti remedio turbatis consuluit rebus
moxque agilonem magistrum peditum ea tempestate probe cognitum
miserat ut uiso honoratissimo uiro compertaque per eum morte
constanti solueretur obsidium  inter quae ne cessaret
aquileiae oppugnatio cum in reliquis opera consumeretur in
cassum placuit resistentes acriter ad deditionem siti compelli
et ubi aquarum ductibus intersectis nihilo minus celsiore
fiducia repugnarent flumen laboribus auertitur magnis quod
itidem frustra est factum attenuatis enim auidioribus bibendi
subsidiis hi quos temeritas clauserat contenti putealibus aquis
parce uixerunt  quae dum agitantur casibus ante dictis
 nit ut praeceptum est agilo scutorumque densitate
contectus prope fidenter accessit multaque locutus et uera
quibus constantii obitum firmatumque iuliani docebat imperium
sine conuiciis confutabatur ut fallax nec ei quisquam credidit
gesta narranti antequam pacta salute susceptus ad pugnaculum
solus fide religiosius reddita ea quae docuerat replicaret
 his auditis ex diuturno angore portis reclusis omnes effusi
suscepere laeti pacificum ducem seque purgantes nigrinum totius
furoris auctorem paucosque alios obtulerunt eorum supplicio
laesae crimina maiestatis et urbis aerumna expiari poscentes
 paucis denique post diebus exploratius spectato negotio
mamertino tum iudicante praefecto praetorio nigrinus ut acerrimus
belli instinctor exustus est uiuus romulus uero post eum et
sabostius curiales conuicti sine respectu periculi studia seuisse
discordiarum poenali consumpti sunt ferro residui omnes
abierunt innoxii quos ad certaminum rabiem necessitas egerat
non uoluntas id enim aequitate pensata statuerat placabilis
imperator et clemens et haec quidem postea gesta sunt 
iulianus uero agens etiamtum apud naissum curis altioribus
stringebatur multa utrimque pertimescens formidabat enim ne
clausorum militum apud aquileiam repentino assultu obseratis
angustiis alpium iuliarum prouincias et adminicula perderet quae
exinde sperabat in dies  itidemque opes orientis magnopere
uerebatur audiens dispersum per thracias militem contra uim
subitam cito coactum aduentare succorum confinia comite martiano
ducente sed tamen congrua instantium sollicitudinum moli ipse
quoque agitans efficaciter illyricum contrahebat exercitum
puluere coalitum martio promptumque in certaminibus bellicoso
iungi rectori  nec priuatorum utilitates in tempore ita
flagranti despiciens litesque audiens controuersas maxime
municipalium ordinum ad quorum fauorem propensior iniuste plures
muneribus publicis annectebat  ibi symmachum repertum et
maximum senatores conspicuos a nobilitate legatos ad
constantium missos exinde reuersos honorifice uidit et potiore
posthabito in locum tertulli maximum urbi praefecit aeternae ad
rufini uulcacii gratiam cuius sororis eum filium norat hoc
administrante alimentaria res abundauit et querelae plebis
excitari crebro solitae cessauerunt  tunc ut et securitatem
trepidis rebus afferret et oboedientium nutriret fiduciam
mamertinum promotum praefectum praetorio per illyricum designauit
consulem et neuittam qui nuper ut primum augendae barbaricae
uilitatis auctorem immoderate notauerat constantinum

  his ac talibus eo inter spem metumque noua negotia
commouente constantius apud edessam exploratorum relationibus
uariis anxius in rationes diducebatur ancipites nunc ad
concursatorias pugnas militem struens nunc si copia patuisset
obsidione gemina bezabden aggressurus consultans prudenter ne
mox partes petiturus arctoas improtectum mesopotamiae relinqueret
latus  uerum consiliorum ambiguum retinebant multiplices
morae tardante trans tigridem rege dum moueri permitterent
sacra nam si permeato flumine nullum qui resisteret
inuenisset absque difficultate penetrarat euphraten alioqui ad
ciuilia bella custodiens militem timebat eum periculis obiectare
circummuranis firmitatem moenium munimenti defensorumque
alacritatem expertus  ne quiesceret tamen neue condemnaretur
inertiae arbitionem et agilonem equestris pedestrisque militiae
magistros cum agminibus maximis properare coegit non ut
lacesserent persas in proelia sed praetenturis iuncturos
citeriores tigridis ripas et speculaturos quonam rex erumperet
uiolentus addebatque monendo saepius et scribendo ut si
multitudo transire coepisset hostilis referrent citius pedem
 dumque collimitia iussa custodiunt duces et occulta
fallacissimae gentis obseruantur agens ipse cum parte ualidiore
exercitus curabat urgentia uelut pugnaturus oppidaque tuebatur
excursu speculatores uero et transfugae subinde uenientes
repugnantia prodebant ideo futurorum incerti quod apud persas
nemo consiliorum est conscius praeter optimates taciturnos et
fidos apud quos silentii quoque colitur numen  accersebatur
autem a memoratis ducibus imperator assidue orantibus ferri sibi
suppetias testabantur enim se non nisi coactis in unum uiribus
cunctis posse impetum regis ardentissimi sustinere  quae dum
aguntur ita sollicite nuntii percrebuere certissimi quorum
clara fide compertum est iulianum italiam et illyricum cursu
celeri praetergressum claustra interim occupasse succorum accita
undique praestolantem auxilia ut multitudine stipatus armorum
peruaderet thracias  quo cognito maerore offusus constantius
solacio uno sustentabatur quod intestinos semper superauerit
motus re tamen magnam ei difficultatem ad capessendum consilium
afferente id elegit potissimum ut uehiculis publicis impositum
paulatim praemitteret militem imminenti casus atrocitati uelocius
occursurum  omniumque consensu hac probata sententia
pergebant ut praeceptum est expediti eique haec disponenti
luce postera nuntiatur regem cum omni manu quam duxerat ad
propria reuertisse auspiciis dirimentibus lenitoque metu
reuocatis omnibus praeter eos quos consuetudo praesidio
mesopotamiae destinarat reuersus est hierapolim  summa
itaque coeptorum quorsum euaderet ambigens cum in unum
exercitus conuenisset omnes centurias et manipulos et cohortes
in contionem uocauit concinentibus tubis oppletoque multitudinis
campo ut eam ad firmanda promptius adigeret imperanda tribunali
celso insistens stipatusque solito densius haec prosecutus est
ad serenitatis speciem et fiduciae uultu formato 
sollicitus semper ne quid re leui uel uerbo committam
inculpatae parum congruens honestati utque cautus nauigandi
magister clauos pro fluctuum motibus erigens uel inclinans
compellor nunc apud uos amantissimi uiri confiteri meos
errores quin potius si dici liceat uerum humanitatem quam
credidi negotiis communibus profuturam proinde ut sciri
facilius possit quae sit huius concilii conuocandi materia
accipite quaeso aequis auribus et secundis  gallum
patruelem meum tempore quo confundendis rebus pertinaciter
magnentius inhaerebat quem obruere uestrae uirtutes potestate
caesaris sublimatum ad orientis praesidium misi qui cum a
iustitia per multa uisu relatuque nefaria defecisset arbitrio
punitus est legum  atque utinam hoc contenta fuisset
inuidia turbarum acerrima concitatrix et angebat nos una sed
secura doloris praeteriti recordatio at nunc aliud accidit
ausim dicere praeteritis maestius quod per fortitudinem uobis
ingenitam adiumenta caelestia coercebunt  iulianus quem
dum circumfrementes illyricum nationes exteras oppugnatis
tuendis praefecimus galliis leuium confidentia proeliorum quae
cum germanis gessit semermibus ut uecors elatus ascitis in
societatem superbam auxiliaribus paucis feritate speque postrema
ad perniciosam audaciam promptis in noxam publicam conspirauit
aequitate calcata parente nutriceque orbis romani quam tumentes
spiritus tamquam fauillas se facturamque deinde  ut sceleste
factorum ultricem et ipse expertus et docente antiquitate facile
credo  quid igitur superest nisi ut turbinibus excitis
occurramus succrescentis rabiem belli antequam pubescat
ualidius celeritatis remediis oppressuri  nec enim dubium
fauore numinis summi praesente cuius perenni suffragio damnantur
ingrati ferrum impie praeparatum ad eorum interitum esse
uertendum qui non lacessiti sed aucti beneficiis pluribus ad
insontium pericula surrexerunt  ut enim mea mens augurat
iustitiaque rectis consiliis affutura promittit spondeo quod
si uentum fuerit comminus ita pauore torpescent ut nec oculorum
uestrorum uibratae lucis ardorem nec barritus sonum perferant
primum  omnes post haec dicta in sententiam  suam
hastasque uibrantes irati post multa quae beneuole responderant
petebant duci se protinus in rebellem qua gratia in laetitiam
imperator uersus ex metu contione mox absoluta arbitionem ante
alios faustum ad intestina bella sedanda ex ante actis iam sciens
iter suum praeire cum lanceariis et mattiariis et cateruis
expeditorum praecepit et cum laetis itidem gomoarium uenturis in
succorum angustiis opponendum ea re aliis antelatum quod ut
contemptus in galliis erat iuliano infestus

  in hoc rerum aduersarum tumultu haerens eius fortuna iam
et subsistens aduentare casum uitae difficilem modo non
loquentibus signis aperte monstrabat namque et nocturnis
imaginibus terrebatur et nondum penitus mersus in somnum umbram
uiderat patris obtulisse pulchrum infantem eumque susceptum et
locatum in gremio suo excussam sibi proiecisse longius sphaeram
quam ipse dextra manu gestabat id autem permutationem temporum
indicabat licet interpretantes placentia responderunt  post
haec confessus est iunctioribus proximis quod tamquam desolatus
secretum aliquid uidere desierit quod interdum affuisse sibi
squalidius aestimabat et putabatur genius esse quidam tutelae
salutis appositus eum reliquisse mundo citius digressurum 
ferunt enim theologi in lucem editis hominibus cunctis salua
firmitate fatali huiusmodi quaedam uelut actus rectura numina
sociari admodum tamen paucissimis uisa quos multiplices auxere
uirtutes  idque et oracula et auctores docuere praeclari
inter quos est etiam menander comicus apud quem hi senarii duo
leguntur      
    itidem  sempiternis homeri
carminibus intellegi datur non deos caelestes cum uiris fortibus
collocutos nec affuisse pugnantibus uel iuuisse sed familiares
genios cum isdem uersatos quorum adminiculis freti praecipuis
pythagoras enituisse dicitur et socrates numaque pompilius et
superior scipio et ut quidam existimant marius et octauianus
cui augusti uocabulum delatum est primo hermesque termaximus et
tyaneus apollonius atque plotinus ausus quaedam super hac re
disserere mystica alteque monstrare quibus primordiis hi genii
animis conexi mortalium eas tamquam gremiis suis susceptas
tuentur quoad licitum est docentque maiora si senserint puras
et a colluuione peccandi immaculata corporis societate discretas

  ingressus itaque antiochiam festinando constantius ad
motum certaminum ciuilium ut solebat auide surrecturus paratis
omnibus exire properabat immodice renitentibus plurimis murmure
tenus nec enim dissuadere palam audebat quisquam uel uetare 
autumno iam senescente profectus cum ad suburbanum uenisset
disiunctum exinde tertio lapide hippocephalum nomine lucente
iam die cadauer hominis interfecti dextra iacens capite auulso
conspexit contra occiduum latus extensum territusque omine finem
parantibus fatis destinatius ipse tendebat uenitque tarsum ubi
leuiore febri contactus ratusque itinerario motu imminutae
ualetudinis excuti posse discrimen petit per uias difficiles
mobsucrenas ciliciae ultimam hinc pergentibus stationem sub
tauri montis radicibus positam egredique secuto die conatus
illabente morbi grauitate detentus est paulatimque urente calore
nimio uenas ut ne tangi quidem corpus eius posset in modum
foculi feruens cum usus deficeret medelarum ultimum spirans
deflebat exitium mentisque sensu tum etiam integro successorem
suae potestatis statuisse dicitur iulianum  deinde anhelitu
iam pulsante letali conticuit diuque cum anima colluctatus iam
discessura abiit e uita tertium nonarum nouembrium imperii
tricesimo octauo uitaeque anno quadragesimo quarto et mensibus
paucis  post quae supremis cum gemitu conclamatis excitisque
lamentis et luctu deliberabant locum obtinentes in aula regia
primum quid agerent quidue moliri deberent paucisque occulte
super eligendo imperatore temptatis incitante ut ferebatur
eusebio quem noxarum conscientia stimulabat cum nouandis rebus
imminens obsisteret iulianus mittuntur ad eum theolaifus et
aligildus tunc comites mortem indicantes propinqui et oraturi ut
mora omni depulsa ad obtinendum obtemperare sibi paratum
tenderet orientem  fama tamen rumorque loquebatur incertus
constantium uoluntatem ordinasse postremam in qua iulianum ut
praediximus scripsit heredem et his quos diligebat
fideicommissa detulit et legata  uxorem autem praegnantem
reliquit unde edita postuma eiusque nomine appellata cum
adoleuisset matrimonii iure copulata est gratiano

  bonorum igitur uitiorumque eius differentia uere seruata
praecipua prima conueniet expediri imperatoriae auctoritatis
coturnum ubique custodiens popularitatem elato animo contemnebat
et magno erga tribuendas celsiores dignitates impendio parcus
nihil circa administrationum augmenta praeter pauca nouari
perpessus numquam erigens cornua militarium  nec sub eo dux
quisquam cum clarissimatu prouectus est erant enim ut nos
quoque meminimus perfectissimi nec occurrebat magistro equitum
prouinciae rector nec contingi ab eo ciuile negotium permittebat
sed cunctae castrenses et ordinariae potestates ut honorum
omnium apicem priscae reuerentiae more praefectos semper
suspexere praetorianos  in conseruando milite nimium cautus
examinator meritorum nonnumquam subscruposus palatinas dignitates
uelut ex quodam tribuens perpendiculo et sub eo nemo celsum
aliquid acturus in regia repentinus adhibitus est uel incognitus
sed qui post decennium officiorum magisterium uel largitiones
uel simile quidquam esset recturus apertissime noscebatur
ualdeque raro contigerat ut militarium aliquis ad ciuilia
regenda transiret contraque non nisi puluere bellico indurati
praeficiebantur armatis  doctrinarum diligens affectator
sed cum a rhetorice per ingenium desereretur obtunsum ad
uersificandum transgressus nihil operae pretium fecit  in
uita parca et sobria edendi potandique moderatione ualetudinem
ita retinuit firmam ut raros colligeret morbos sed eos non
procul a uitae periculis id enim euenire corporibus a lasciuia
dimotis et luxu diuturna experimenta et professiones medendi
monstrarunt  somno contentus exiguo cum id posceret tempus
et ratio perque spatia ita longissima impendio castus ut nec 
mare ministro saltem suspicione tenus posset redargui quod
crimen etiamsi non inuenit malignitas fingit in summarum
licentia potestatum  equitandi et iaculandi maximeque perite
dirigendi sagittas artiumque armaturae pedestris perquam
scientissimus quod autem nec os tersisse umquam uel nares in
publico nec spuisse nec transtulisse in partem alterutram uultum
aliquando est uisus nec pomorum quoad uixerat gustauerit ut
dicta saepius praetermitto  dinumeratis carptim bonis quae
scire potuimus nunc ad explananda eius uitia ueniamus cum esset
in negotiis aliis principibus mediis comparandus si affectatae
dominationis amplam quandam falsam repperisset aut leuem hanc
sine fine scrutando fasque eodem loco ducens et nefas caligulae
et domitiani et commodi immanitatem facile superabat quorum
aemulatus saeuitiam inter imperandi exordia cunctos sanguine et
genere se contingentes stirpitus interemit  addebatur
miserorum aerumnis qui rei maiestatis imminutae uel laesae
deferebantur acerbitas eius et iracundae suspicionesque in
huiusmodi cuncta distentae et si quid tale increpuisset in
quaestiones acrius exsurgens quam ciuiliter spectatores apponebat
his litibus truces mortemque longius in puniendis quibusdam si
natura permitteret conabatur extendi in eiusmodi controuersiarum
partibus etiam gallieno ferocior  ille enim perduellionum
crebris uerisque appetitus insidiis aureoli et postumi et
ingenui et ualentis cognomento thessalonici aliorumque plurium
mortem factura crimina aliquotiens lenius uindicabat hic etiam
ficta uel dubia adigebat uideri certissima ui nimia tormentorum
 iustumque in eiusmodi titulis capitali odio oderat cum
maxime id ageret ut iustus aestimaretur et clemens et tamquam
ex arida silua uolantes scintillae flatu leni uentorum ad usque
discrimina uicorum agrestium incohibili cursu perueniunt ita
ille quoque ex minimis causis malorum congeries excitabat marci
illius dissimilis principis uerecundi qui cum ad imperiale
culmen in syria cassius surrexisset epistularum fascem ab eo ad
conscios missum perlatore capto sibi oblatum ilico signatum exuri
praecepit agens adhuc in illyrico ne insidiatoribus cognitis
inuitus quosdam habere posset offensos  utque recte
sentientes quidam arbitrabantur uirtutis erat potius indicium
magnum imperio eundem constantium sine cruore cessisse quam
uindicasse tam inclementer  ut tullius quoque docet
crudelitatis increpans caesarem in quadam ad nepotem epistula
neque enim quidquam aliud est felicitas inquit nisi honestarum
rerum prosperitas uel ut alio modo definiam felicitas est
fortuna adiutrix consiliorum bonorum quibus qui non utitur
felix esse nullo pacto potest ergo in perditis impiisque
consiliis quibus caesar usus est nulla potuit esse felicitas
feliciorque meo iudicio camillus exsulans quam temporibus isdem
manlius etiamsi  id quod cupierat  regnare potuisset 
id ephesius quoque heraclitus asserens monet ab inertibus et
ignauis euentus uariante fortuna superatos aliquotiens uiros
fuisse praestantes illud uero eminere inter praecipuas laudes
cum potestas in gradu uelut sub iugum missa nocendi saeuiendi
cupiditate et irascendi in arce uictoris animi tropaeum erexerit
gloriosum  ut autem in externis bellis hic princeps fuit
saucius et afflictus ita prospere succedentibus pugnis ciuilibus
tumidus et intestinis ulceribus rei publicae sanie perfusus
horrenda quo prauo proposito magisquam recto uel usitato
triumphales arcus ex clade prouinciarum sumptibus magnis erexit
in galliis et pannoniis titulis gestorum affixis se quoad stare
poterunt monumenta lecturis  uxoribus et spadonum
gracilentis uocibus et palatinis quibusdam nimium quantum
addictus ad singula eius uerba plaudentibus et quid ille aiat
aut neget ut assentiri possint obseruantibus  augebat
etiam amaritudinem temporum flagitatorum rapacitas inexpleta plus
odiorum ei quam pecuniae conferentium hocque multis
intolerantius uidebatur quod nec causam aliquando audiuit nec
prouinciarum indemnitati prospexit cum multiplicatis tributis et
uectigalibus uexarentur eratque super his adimere facilis quae
donabat  christianam religionem absolutam et simplicem
anili superstitione confundens in qua scrutanda perplexius quam
componenda grauius excitauit discidia plurima quae progressa
fusius aluit concertatione uerborum ut cateruis antistitum
iumentis publicis ultro citroque discurrentibus per synodos quas
appellant dum ritum omnem ad suum trahere conantur arbitrium
rei uehiculariae succideret neruos  figura tali situque
membrorum subniger luce oculorum edita cernensque acutum molli
capillo rasis assidue genis lucentibus ad decorem ad usque
pubem ab ipsis colli confiniis longior breuissimis cruribus et
incuruis unde saltu ualebat et cursu  pollinctum igitur
corpus defuncti conditumque in loculis iouianus etiamtum
protector domesticus cum regia prosequi pompa constantinopolim
usque iussus est prope necessitudines eius humandum  eique
uehiculo insidenti quod portabat reliquias ut principibus
solet annonae militaris offerebantur indicia ut ipsi nominant
probam et animalia publica monstrabantur et ex usu crebrescebant
occursus quae et alia horum similia eidem iouiano imperium
quidem sed et cassum et umbratile ut ministro rerum funebrium
portendebant

 marcellini historiae liber xxii  

  dum haec in diuersa parte terrarum fortunae struunt
uolubiles casus iulianus inter multa quae per illyricum
agitabat exta rimabatur assidue auesque suspiciens praescire
festinabat accidentium finem sed responsis ambiguis et obscuris
haerebat futurorum incertus  eique tandem haruspicinae
peritus aprunculus gallus orator promotus rector postea
narbonensis nuntiauit euentus inspectu iecoris ut aiebat ipse
praedoctus quod operimento duplici uiderat tectum cumque ille
timeret ne cupiditati suae congruentia fingerentur eratque ideo
maestus omen multo praesentius ipse conspexit quod excessum
constantii clare monstrabat eodem enim puncto quo idem obierat
in cilicia lapso milite qui se insessurum equo dextra manu
erexit humique prostrato exclamauit ilico audientibus multis
cecidisse qui eum ad culmen extulerat celsum  et quamquam
haec laetifica sciret uelut fixa tamen firmitate consistens
intra terminos daciae se continebat sic quoque plurima
pertimescens nec enim cautum ducebat coniecturis credere
forsitan in contrarium erupturis

  inter quae tam suspensa aduenere subito missi ad eum
legati theolaifus atque aligildus defunctum constantium
nuntiantes addentesque quod eum uoce suprema successorem suae
fecerit potestatis  qua re cognita post exemptos periculorum
aestus et bellicarum sollicitudinum turbas in inmensum elatus
iamque uaticiniis credens et celeritatem negotiis suis
aliquotiens profuisse expertus edixit iter in thracias motisque
propere signis emensa decliuitate succorum philippopolim petit
eumolpiada ueterem alacri gradu sequentibus quos duxerat
cunctis  aduertebant enim imperium quod ereptum ibant cum
ultimorum metu discriminum praeter spem ordinario iure
concessum utque solet fama nouitates augere properabat exinde
sublimior uti quodam triptolemi curru quem ob rapidos
circumgressus aeriis serpentibus et pinnigeris fabulosa uetustas
imponit perque terras et maria formidatus nullis obstantibus
moris heracleam ingressus est perinthum  quo apud
constantinopolim mox comperto effundebatur aetas omnis et sexus
tamquam demissum aliquem uisura de caelo exceptus igitur tertium
iduum decembrium uerecundis senatus officiis et popularium
consonis plausibus stipatusque armatorum et togatorum agminibus
uelut acie ducebatur instructa omnium oculis in eum non modo
contuitu destinato sed cum admiratione magna defixis  somnio
enim propius uidebatur adultum adhuc iuuenem exiguo corpore
factis praestantem ingentibus post cruentos exitus regum et
gentium ab urbe in urbem inopina uelocitate transgressum quaqua
incederet accessione opum et uirium famae instar cuncta facilius
occupasse principatum denique deferente nutu caelesti absque
ulla publicae rei suscepisse iactura

  breui deinde secundo salutio promoto praefecto praetorio
summam quaestionum agitandarum ut fido commisit mamertino et
arbitione et agilone atque neuitta adiunctis itidemque iouino
magistro equitum per illyricum recens prouecto  qui omnes
transgressi chalcedona praesentibus iouianorum herculianorumque
principiis et tribunis causas uehementius aequo bonoque
spectauerunt praeter paucas ubi ueritas reos nocentissimos
offerebat  et palladium primum ex magistro officiorum in
britannos exterminarunt suspicione tenus insimulatum quaedam in
gallum composuisse apud constantium dum sub eodem caesare
officiorum esset magister  dein taurum ex praefecto praetorio
in exsilium egere uercellum cuius factum apud iudices iustorum
iniustorumque distinctores uideri potuit ueniae dignum quid enim
deliquit si ortum turbinem ueritus ad tutelam principis sui
confugit et acta super eo gesta non sine magno legebantur
horrore cum id uoluminis publici contineret exordium consulatu
tauri et florenti inducto sub praeconibus tauro  ad exitium
itidem tale pentadius trahebatur cui id obiectum est quod a
constantio missus notis excepit quae propinquante pernicie super
multis interrogatus responderat gallus sed cum se iuste
defenderet tandem abiit innoxius  iniquitate simili
florentius tunc magister officiorum nigriniani filius contrusus
est in insulam delmatiam boas alter enim florentius ex
praefecto praetorio consul etiamtum rerum mutatione subita
territus cum coniuge periculis exemptus diu delituit nec redire
ante mortem potuit iuliani capitis crimine tamen damnatus est
absens  pari sorte euagrius comes rei priuatae et saturninus
ex cura palatii et cyrinus ex notario portati sunt in exsilium
ursuli uero necem largitionum comitis ipsa mihi uidetur flesse
iustitia imperatorem arguens ut ingratum cum enim caesar in
partes mitteretur occiduas omni tenacitate stringendus nullaque
potestate militi quidquam donandi delata ut pateret ad motus
asperiores exercitus hic idem ursulus datis litteris ad eum qui
gallicanos tuebatur thesauros quidquid posceret caesar procul
dubio cesserat dari  quo exstincto cum maledicis
exsecrationique multorum se iulianus sentiret expositum
impurgabile crimen excusari posse existimans absque conscientia
sua hominem affirmabat occisum praetendens quod eum militaris
ira deleuit memor quae dixerat ut ante rettulimus cum amidam
uidisset excisam  ideoque timidus uidebatur uel parum
intellegens quid conueniret cum arbitionem semper ambiguum et
praetumidum his quaestionibus praefecisset aliis specie tenus
cum principiis legionum praesentibus quem primum omnium saluti
suae norat obiectum ut decuit uictoriarum ciuilium participem
fortem  et quamquam haec quae rettulimus eius displicuere
fautoribus sequentia tamen seueritatis recto uigore sunt gesta
 apodemium enim ex agente in rebus quem in siluani necem et
galli effrenatius arsisse docuimus paulumque notarium cognomento
catenam cum multorum gemitu nominandum uiuos exustos qui
sperari debuit oppressit euentus  eusebium super his cui
erat constantiani thalami cura commissa alte spirantem addixere
et dirum poenae letali quem ab ima sorte ad usque iubendum
imperatoria paene elatum ideoque intolerabilem humanorum
spectatrix adrastia aurem quod dicitur uellens monensque ut
castigatius uiueret reluctantem praecipitem tamquam e rupe
quadam egit excelsa

  conuersus post haec princeps ad palatinos omnes omnino
qui sunt quique esse possunt  non ut philosophus ueritatis
indagandae professor  laudari enim poterat si saltem
moderatos quosdam licet paucos retinuisset morumque probitate
compertos namque fatendum est pleramque eorum partem uitiorum
omnium seminarium effusius aluisse ita ut rem publicam
infecerint cupiditatibus prauis plusque exemplis quam peccandi
licentia laederent multos  pasti enim ex his quidam templorum
spoliis et lucra ex omni odorantes occasione ab egestate infima
ad saltum sublati diuitiarum ingentium nec largiendi nec rapiendi
nec absumendi tenuere aliquem modum aliena inuadere semper
assuefacti  unde fluxioris uitae initia pullularunt et
periuria et nullus existimationis respectus demensque superbia
fidem suam probrosis quaestibus polluebat  inter quae
ingluuies et gurgites creuere praerupti conuiuiorum et pro
uictorialibus epulares triumphi ususque abundantes serici et
textiles auctae sunt artes et culinarum sollicitior cura et
ambitiosa ornatarum domorum exquisita sunt spatia quorum
mensuram si in agris consul quinctius possedisset amiserat etiam
post dictaturam gloriam paupertatis  quibus tam maculosis
accessere flagitia disciplinae castrensis cum miles cantilenas
meditaretur pro iubilo molliores et non saxum erat ut antehac
armato cubile sed pluma et flexiles lectuli et grauiora gladiis
pocula  testa enim bibere iam pudebat  et quaerebantur aedes
marmoreae cum scriptum sit antiquitatibus spartanum militem
coercitum acriter quod procinctus tempore ausus sit uideri sub
tecto  adeo autem ferox erat in suos illis temporibus miles
et rapax ignauus uero in hostes et fractus ut per ambitiones
otiumque opibus partis auri et lapillorum uarietates discerneret
scientissime contra quam recens memoria tradidit  notum est
enim sub maximiano caesare uallo regis persarum direpto gregarium
quendam sacculum parthicum in quo erant margaritae repertum
proiectis imperitia gemmis abisse pellis nitore solo contentum
 euenerat iisdem diebus ut ad demendum imperatoris capillum
tonsor uenire praeceptus introiret quidam ambitiose uestitus quo
uiso iulianus obstipuit et ego inquit non rationalem iussi
sed tonsorem acciri interrogatus tamen ille quid haberet ex
arte compendii uicenas diurnas respondit annonas totidemque
pabula iumentorum quae uulgo dictitant capita et annuum
stipendium graue absque fructuosis petitionibus multis  unde
motus omnes huiusmodi cum cocis similibusque aliis eadem paene
accipere consuetos ut parum sibi necessarios data quo uelint
eundi potestate proiecit

  et quamquam a rudimentis pueritiae primis inclinatior erat
erga numinum cultum paulatimque adolescens desiderio rei
flagrabat multa metuens tamen agitabat quaedam ad id pertinentia
quantum fieri poterat occultissime  ubi uero abolitis quae
uerebatur adesse sibi liberum tempus faciendi quae uellet
aduertit pectoris patefecit arcana et planis absolutisque
decretis aperiri templa arisque hostias admoueri et reparari
deorum statui cultum  utque dispositorum roboraret effectum
dissidentes christianorum antistites cum plebe discissa in
palatium intromissos monebat ciuilius ut discordiis consopitis
quisque nullo uetante religioni suae seruiret intrepidus 
quod agebat ideo obstinate ut dissensiones augente licentia non
timeret unanimantem postea plebem nullas infestas hominibus
bestias ut sunt sibi feralibus plerisque christianorum expertus
saepeque dictitabat audite me quem alamanni audierunt et
franci imitari putans marci principis ueteris dictum sed parum
aduertit hoc ab eo nimium discrepare  ille enim cum
palaestinam transiret aegyptum petens iudaeorum fetentium et
tumultuantium saepe taedio percitus dolenter dicitur exclamasse
o marcomanni o quadi o sarmatae tandem alios uobis
inquietiores inueni

  per hoc idem tempus rumoribus exciti uariis aegyptii
uenere complures genus hominum controuersum et assuetudine
perplexius litigandi semper laetissimum maximeque auidum
multiplicatum reposcere si compulsori quidquam dederit ut
leuari debito possit uel certe commodius per dilationem inferre
quae flagitantur aut criminis uitandi formidine diuites
pecuniarum repetundarum interrogare  hi omnes denseti in unum
principem ipsum et praefectos praetorio gracularum more
strepentes interpellabant incondite modo non ante septuagensimum
annum extorquentes quae dedisse se iure uel secus plurimis
affirmabant  cumque nihil aliud agi permitterent edicto
proposito uniuersos iussit transire calchedona pollicitus quod
ipse quoque protinus ueniet cuncta eorum negotia finiturus 
quibus transgressis mandatum est nauigiorum magistris ultro
citroque discurrentium ne qui transfretare auderet aegyptium
hocque obseruato cura perpensiore euanuit pertinax calumniandi
propositum et omnes spe praesumpta frustrati redierunt ad lares
 unde uelut aequitate ipsa dictante lex est promulgata qua
cauetur nullum interpellari suffragatorem super his quae eum
recte constiterit accepisse

  allapso itaque kalendarum ianuariarum die cum mamertini et
neuittae nomina suscepissent paginae consulares humilior
princeps uisus est in officio pedibus gradiendo cum honoratis
quod laudabant alii quidam ut affectatum et uile carpebant 
dein mamertino ludos edente circenses manu mittendis ex more
inductis per admissionum proximum ipse lege agi ocius dixerat ut
solebat statimque admonitus iurisdictionem eo die ad alterum
pertinere ut errato obnoxium decem libris auri semet ipse
multauit  frequentabat inter haec curiam agendo diuersa quae
diuisiones multiplices ingerebant et cum die quodam ei causas
ibi spectanti uenisse nuntiatus esset ex asia philosophus
maximus exsiluit indecore et qui esset oblitus effuso cursu a
uestibulo longe progressus exosculatum susceptumque reuerenter
secum induxit per ostentationem intempestiuam nimius captator
inanis gloriae uisus praeclarique illius dicti immemor tulliani
quo tales notando ita relatum  ipsi illi philosophi etiam in
his libris quos de contemnenda gloria scribunt nomen suum
scribunt ut in eo ipso quo praedicationem nobilitatemque
despiciunt praedicari de se ac se nominari uelint  haud
multo deinceps duo agentes in rebus ex his qui proiecti sunt
eum adiere fidentius promittentes latebras monstrare florentii
si eis gradus militiae redderetur quos incessens delatoresque
appellans addebat non esse imperatorium obliquis flecti indiciis
ad retrahendum hominem mortis metu absconditum qui forte non diu
latitare citra spem ueniae permitteretur  aderat his omnibus
praetextatus praeclarae indolis grauitatisque priscae senator
ex negotio proprio forte repertus apud constantinopolim quem
arbitrio suo achaiae proconsulari praefecerat potestate  nec
tamen cum corrigendis ciuilibus ita diligenter instaret omisit
castrensia rectores militibus diu exploratos apponens urbes quin
etiam per thracias omnes cum munimentis reparans extimis
curansque sollicite ne arma uel indumenta aut stipendium uel
alimenta deessent his quos per supercilia histri dispersos
excursibusque barbarorum oppositos agere uigilanter audiebat et
fortiter  quae cum ita diuideret nihil segnius agi
permittens suadentibus proximis ut aggrederetur propinquos
gothos saepe fallaces et perfidos hostes quaerere se meliores
aiebat illis enim sufficere mercatores galatas per quos ubique
sine condicionis discrimine uenundantur  haec eum curantem et
talia commendabat externis nationibus fama ut fortitudine
sobrietate militaris rei scientia uirtutumque omnium incrementis
excelsum paulatimque progrediens ambitum oppleuerat mundi 
proinde timore eius aduentus per finitimos longeque distantes
latius explicato legationes undique solito ocius concurrebant
hinc transtigritanis pacem obsecrantibus et armeniis inde
nationibus indicis certatim cum donis optimates mittentibus ante
tempus ab usque diuis et serendiuis ab australi plaga ad
famulandum rei romanae semet offerentibus mauris ab aquilone et
regionibus solis per quas in mare phasis accipitur bosporanis
aliisque antehac ignotis legationes uehentibus supplices ut
annua complentes sollemnia intra terrarum genitalium terminos
otiose uiuere sinerentur

  appositum est ut existimo tempus ad has partes nos
occasione magni principis deuolutos super thraciarum extimis
situque pontici sinus uisa uel lecta quaedam perspicua fide
monstrare  athos in macedonia mons ille praecelsus nauibus
quondam medicis peruius et caphereus euboicus scopulus ubi
nauplius palamedis pater classem collisit argiuam licet longo
spatio controuersi a thessalo mari distingunt aegaeum quod
paulatim fusius adolescens dextra qua late protenditur per
sporadas est insulosum atque cycladas ideo sic appellatas quod
omnes ambiunt delon partu deorum insignem laeua imbrum et
tenedum circumluens et lemnum et thasum quando perflatur lesbo
illiditur uiolentius  unde gurgitibus refluis apollinis
sminthei templum et troada perstringit et ilium heroicis casibus
claram efficitque melana sinum oppositum zephyro cuius apud
principium abdera uisitur protagorae domicilium et democriti
cruentaeque diomedis thracii sedes et conualles per quas hebrus
sibi miscetur et maronea et aenus qua diris auspiciis coepta
moxque relicta ad ausoniam ueterem ductu numinum properauit
aeneas  hinc gracilescens paulatim et uelut naturali quodam
commercio ruens in pontum eiusque partem  ad se uncens in
speciem  litterae graecia formatur exin hellespontum a rhodopa
scindens cynossema ubi sepulta creditur hecuba et coelan
praeterlabitur et seston et callipolin contra per achillis
aiacisque sepulchra dardanum contingit et abydon unde iunctis
pontibus xerxes maria pedibus peragrauit dein lampsacum
themistocli dono datam a rege persarum et parion quam condidit
iasionis filius paris  unde semiorbe turgescens altrinsecus
lataque aperiens terrarum diuortia circumfluis spatiis
propontidos respergit ex eoo latere cyzicum et dindyma religiosa
matris magnae delubra et apameam ciumque ubi hylam  et
astacum secuto tempore nicomediam a rege cognominatam qua in
occasum procedit cherronesum pulsat et aegospotamos in quo loco
lapides casuros ex caelo praedixit anaxagoras et lysimachiam et
ciuitatem quam hercules conditam perinthi comitis sui memoriae
dedicauit  et ut effectae plenaeque  litterae figura
seruetur in meditullio ipso rotunditatis proconesus insula est
oblonga et besbicus  post cuius summitatem in angustias
rursus extenuatum europam et bithyniam intercurrens per
calchedona et chrysopolim et stationes transit obscuras  nam
supercilia eius sinistra athyras portus despectat et selymbria et
constantinopolis uetus byzantium atticorum colonia et
promunturium ceras praelucentem nauibus uehens constructam
celsius turrim quapropter ceratas appellatur uentus inde suetus
oriri praegelidus  hoc modo fractum et participatione maris
utriusque finitum iamque mitescens in aequoream panditur faciem
quantum potest cadere sub aspectum late diffusum et longe 
omnis autem eius uelut insularis circuitus litorea nauigatio
uiginti tribus dimensa milibus stadiorum ut eratosthenes
affirmat et hecataeus et ptolemaeus aliique huiusmodi cognitionum
minutissimi scitatores in speciem scythici arcus neruo
coagmentati geographiae totius assensione firmatur  et qua
sol oceano exsurgit eoo paludibus clauditur maeotidos qua
declinat in uesperum romanis prouinciis terminatur unde
suspicit sidus arctoum homines alit linguis et moribus dispares
latus eius austrinum molli deuexitate subductum  per haec
amplissima spatia oppida sunt dispersa graecorum quae cuncta
aetatibus uariis praeter pauca atheniensium coloni condidere
milesii inter ionas alios in asia per nileum multo ante locati
codri illius filium qui se pro patria bello fertur dorico
deuouisse  extremitates autem arcus utrimque tenues duo
exprimunt bospori e regione sibi oppositi thracius et
cimmericus hac causa bospori uocitati quod per eos quondam
inachi filia mutata ut poetae locuntur in bouem ad mare ionium
permeauit  dextram igitur inflexionem bospori thracii
excipit bithyniae latus quam ueteres dixere mygdoniam in qua
thynia et mariandena sunt regiones et amyci saeuitia bebryces
exempti uirtute pollucis remotaque statio in qua uolitantes
minaciter harpyias phineus uates horrebat per quae litora in
sinus oblongos curuata sangarius et phyllis et lycus et rheba
fluuii funduntur in maria quibus controuersae cyaneae sunt
symplegades gemini scopuli in uertices undique porrecti
deruptos assueti priscis saeculis obuiam sibi cum horrendo
fragore collisis molibus ferri cedentesque retrorsus acri assultu
ad ea reuerti quae pulsarant per has saxorum dehiscentium
concursantiumque crebritates si etiam ales interuolasset nulla
celeritate pinnarum eripi poterat quin interiret oppressa 
hi scopuli cum eos argo prima omnium nauis colchos ad
direptionem aurei properans uelleris praeterisset innoxia
immobiles turbine circumfracto stetere concorporati ut eos
aliquando fuisse diremptos nulli nunc conspicantium credant nisi
super hoc congruerent omnes priscorum carminum cantus  post
bithyniae partem prouinciae pontus et paphlagonia protenduntur
in quibus heraclea et sinope et polemonion et amisos amplae sunt
ciuitates et tios et amastris omnes ab auspicio diligentia
fundatae graecorum et cerasus unde aduexit huiusmodi poma
lucullus insulaeque duae trapezunta et pityunta continentes
oppida non obscura  ultra haec loca acherusium specus est
quod accolae  appellant et portus acone fluuiique
acheron idemque arcadius et iris et thybris et iuxta parthenius
omnes in mare ictu rapido decurrentes thermodon his est proximus
ab armonio defluens monte et themiscyreos interlabens lucos ad
quos amazonas quondam migrare necessitas subegerat talis 
attritis damnorum assiduitate finitimis amazones ueteres quae
eos cruentis populabantur incursibus altiora spirabant uiresque
suas circumspectantes his quae propinqua saepius appetebant
ualidiores raptae praecipiti cupiditatis ardore perruptis
nationibus plurimis manus atheniensibus intulerunt acrique
concertatione effuse disiectae omnes nudatis equitatus sui
lateribus corruere  harum interitu cognito residuae ut
imbelles domi relictae extrema perpessae uicinitatis et
repensantis similia funestos impetus declinantes ad pacatiorem
sedem transiere thermodontis quarum progenies longe deinde
propagata per numerosam subolem manu firmissima ad loca
reuerterat genitalia secuto tempore populis diuersarum originum
formidabilis  haud procul inde attollitur carambis placide
collis contra septemtrionem helicen exsurgens cuius e regione
est criumetopon taurices promunturium duobus milibus et
quingentis stadiis disparatum hocque ex loco omnis ora maritima
cuius initium halys est amnis uelut longitudine lineali directa
nerui efficit speciem duabus arcus summitatibus complicati 
his regionibus dahae confines sunt acerrimi omnium bellatores
et chalybes per quos erutum et domitum est primitus ferrum post
quos terras patentes byzares obtinent et sapires et tibareni et
mossynoeci et macrones et philyres populi nulla nobis
assuetudine cogniti  a quibus breui spatio distant uirorum
monumenta nobilium in quibus sthenelus est humatus et idmon et
tiphys primus herculis socius amazonico bello letaliter
uulneratus alter augur argonautarum tertius eiusdem nauis
cautissimus rector  praetercursis partibus memoratis aulion
antron est et fluenta callichori ex facto cognominati quod
superatis post triennium indicis nationibus ad eos tractus liber
reuersus circa huius ripas uirides et opacas orgia pristina
reparauit et choros trieterica huiusmodi sacra quidam existimant
appellari  post haec confinia camaritarum pagi sunt
celebres et phasis fremebundis cursibus colchos attingit
aegyptiorum antiquam subolem ubi inter ciuitates alias phasis
est nomine fluuii dictitata et dioscurias nunc usque nota cuius
auctores amphitus et cercius spartani traduntur aurigae castoris
et pollucis quibus heniochorum natio est instituta  paulum
ab his secernuntur achaei qui bello anteriore quodam apud
troiam consummato non cum super helena certaretur ut auctores
prodidere nonnulli usque in pontum reflantibus uentis errore
delati cunctisque hostilibus stabilem domiciliis sedem nusquam
repperientes uerticibus montium insedere semper niualium et
horrore caeli districti uictum sibi cum periculis rapto parare
assuefacti sunt atque eo ultra omnem deinde ferociam saeuierunt
super cercetis qui isdem adnexi sunt nihil memoratu traditur
dignum  quorum post terga cimmerici agitant incolae bospori
ubi milesiae sunt ciuitates harumque uelut mater omnium
panticapaeum quam perstringit hypanis fluuius genuinis
intumescens aquis et externis  itineribus hinc extensis
amazones ad usque caspium mare porrectae circumcolunt tanain qui
inter caucasias oriens rupes per sinuosos labitur circumflexus
asiamque disterminans ab europa in stagnis maeoticis delitescit
 huic ra uicinus est amnis in cuius superciliis quaedam
uegetabilis eiusdem nominis gignitur radix proficiens ad usus
multiplices medellarum  ultra tanain panduntur in
latitudinem sauromatae per quos amnes fluunt perpetui maraccus
et rhombites et theophanius et totordanes licet alia quoque
distans immanibus interuallis sauromatarum praetenditur natio
litori iuncta quod coracem suscipiens fluuium in aequor eiectat
euxinum  prope palus est maeotis amplissimi circumgressus
ex cuius uberrimis uenis per panticapes angustias undarum
magnitudo prorumpit in pontum cuius in dextro latere insulae
sunt phanagorus et hermonassa studio constructae graecorum 
circa haec stagna ultima extimaque plures habitant gentes
sermonum institutorumque uarietate dispariles ixomatae et
maeotae et iazyges roxolanique et halani et melanchlaenae et cum
gelonis agathyrsi apud quos adamantis est copia lapidis aliique
ultra latentes quod sunt omnium penitissimi  sed maeotidos
lateri laeuo cherronesus est propinqua coloniarum plena
graecarum unde quieti sunt homines et sedati adhibentes uomeri
curam et prouentibus fructuariis uictitantes  a quibus per
uaria regna diducti itineribus modicis tauri dissociantur inter
quos immani diritate terribiles arichi et sinchi et napaei
incendente saeuitiam licentia diuturna indidere mari nomen
inhospitale et a contrario per cauillationem pontus euxinos
appellatur ut euethen graeci dicimus stultum et noctem euphronen
et furias eumenidas  deos enim hostiis litantes humanis et
immolantes aduenas dianae quae apud eos dicitur orsiloche
caesorum capita fani parietibus praefigebant uelut fortium
perpetua monumenta facinorum  in hac taurica insula leuce
sine habitatoribus ullis achilli est dedicata in quam si fuerint
quidam forte delati uisis antiquitatis uestigiis temploque et
donariis eidem heroi consecratis uesperi repetunt naues aiunt
enim non sine discrimine uitae illic quemquam pernoctare ibi et
aquae sunt et candidae aues nascuntur alcyonibus similes super
quarum origine et hellespontiacis proeliis tempore disserebamus
 sunt autem quaedam per tauricam ciuitates inter quas
eminent eupatoria et dandace et theodosia et minores aliae nullis
humanis hostiis impiatae  hactenus arcus apex protendi
existimatur eius nunc residua leniter sinuata subiectaque ursae
caelesti ad usque laeuum bospori thracii latus ut ordo postulat
exsequemur id admonentes quod cum arcus omnium gentium flexis
curuantur hastilibus scythici soli uel parthici circumductis
utrimque introrsus pandis et patulis cornibus effigiem lunae
decrescentis ostendunt medietatem recta et rotunda regula
diuidente  ergo in ipso huius compagis exordio ubi riphaei
deficiunt montes habitant aremphaei iusti homines
placiditateque cogniti quos amnes chronus et bisula
praeterfluunt iuxtaque massagetae halani et sargetae aliique
plures obscuri quorum nec uocabula nobis sunt nota nec mores
 interiectu deinde non mediocri carcinites panditur sinus
eiusdemque nominis fluuius et religiosus per eas terras triuiae
lucus  dein borysthenes a montibus oriens neruiorum
primigeniis fontibus copiosus concursuque multorum amnium
adolescens mari praeruptis undarum uerticibus intimatur cuius in
marginibus nemorosis borysthenes est ciuitas et cephalonesus et
arae alexandro magno caesarique augusto sacratae  longo
exinde interuallo paene est insula quam incolunt sindi ignobiles
post eriles in asia casus coniugiis potiti dominorum et rebus
quibus subiectum gracile litus achilleos uocant indigenae dromon
exercitiis ducis quondam thessali memorabilem eique proxima est
ciuitas tyros colonia phoenicum quam praestringit fluuius
tyras  in medio autem spatio arcus quod prolixae
rotunditatis esse praediximus quodque expedito uiatori diebus
conficitur quindecim europaei sunt halani et costobocae
gentesque scytharum innumerae quae porriguntur ad usque terras
sine cognito fine distentas quarum pars exigua frugibus alitur
residuae omnes palantes per solitudines uastas nec stiuam
aliquando nec sementem expertas sed squalentes et pruinosas
ferarum taetro ritu uescuntur eisque caritates et habitacula
uilesque suppellectiles plaustris impositae sunt corticibus
tectis et cum placuerit sine obstaculo migrant eodem carpenta
quo libuerit conuoluentes  cum autem ad alium portuosum
ambitum fuerit uentum qui arcus figuram determinat ultimam
peuce prominet insula quam circumcolunt trogodytae et peuci
minoresque aliae gentes et histros quondam potentissima ciuitas
et tomi et apollonia et anchialos et odessos aliae praeterea
multae quas litora continent thraciarum  amnis uero
danubius oriens prope rauracos montesque confines limitibus
raeticis per latiorem orbem praetentus ac sexaginta nauigabiles
paene omnes recipiens fluuios septem ostiis per hoc scythicum
latus erumpit in mare  quorum primum est peuce cum insula
supra dicta ut interpretata sunt uocabula graeco sermone
secundum naracustoma tertium calonstoma quartum pseudostomon
nam borionstoma ac deinde stenostoma longue minora sunt ceteris
septimum caenosum et palustri specie nigrum  omnis autem
circumfluo ambitu pontus et nebulosus est et dulcior aequorum
ceteris et uadosus quod et concrescat aer ex umorum spiramine
saepe densetus et irruentium undarum magnitudine temperatur et
consurgit in breuia dorsuosa limum glebasque aggerente
multitudine circumuenientium fluentorum  et constat ab
ultimis nostri finibus maris agminatim ad hunc secessum pariendi
gratia petere pisces ut aquarum suauitate salubrius fetus
educant in receptaculis cauis qualia sunt ibi densissima securi
uoracium beluarum nihil enim in ponto huiusmodi aliquando est
uisum praeter innoxios delphinas et paruos  quidquid autem
eiusdem pontici sinus aquilone caeditur et pruinis ita
praestringitur gelu ut nec amnium cursus subteruolui credantur
nec per infidum et labile solum gressus hominis possit uel
iumenti firmari quod uitium numquam mare sincerum sed permixtum
aquis amnicis temptat prolati aliquantorsum longius quam
sperabamus pergamus ad reliqua  accesserat aliud ad
gaudiorum praesentium cumulum diu quidem speratum sed
dilationum ambage multiplici tractum nuntiatum est enim per
agilonem et iouium postea quaestorem aquileiae defensores
longioris obsidii taedio cognitoque constanti excessu patefactis
portis egressos auctores prodidisse turbarum isdemque uiuis
exustis ut supra relatum est omnes concessionem impetrasse
delictorum et ueniam

  at prosperis iulianus elatior ultra homines iam spirabat
periclis expertus assiduis quod ei orbem romanum placide iam
regenti uelut mundanam cornucopiam fortuna gestans propitia
cuncta gloriosa deferebat et prospera antegressis uictoriarum
titulis haec quoque adiciens quod dum teneret imperium solus
nec motibus internis est concitus nec barbarorum quisquam ultra
suos exsiluit fines populi omnes auiditate semper insectari
praeterita ut damnosa et noxia in laudes eius studiis miris
accendebantur  omnibus igitur quae res diuersae poscebant et
tempora perpensa deliberatione dispositis et militibus
orationibus crebris stipendioque competenti ad expedienda
incidentia promptius animatis cunctorum fauore sublimis
antiochiam ire contendens reliquit constantinopolim incrementis
maximis fultam natus enim illic diligebat eam ut genitalem
patriam et colebat  transgressus itaque fretum praetercursa
calchedone et libyssa ubi sepultus est hannibal poenus
nicomediam uenit urbem antehac inclutam ita magnis retro
principum amplificatam impensis ut aedium multitudine priuatarum
et publicarum recte noscentibus regio quaedam urbis aestimaretur
aeternae  cuius moenia cum uidisset in fauillas miserabiles
consedisse angorem animi tacitis fletibus indicans pigriore
gradu pergebat ad regiam hoc maxime aerumnis eius illacrimans
quod ordo squalens occurrit et populus nimium quantum antehac
florentissimus et agnoscebat quosdam ibidem ab eusebio educatus
episcopo quem genere longius contingebat  hic quoque pari
modo ad reparanda quae terrae subuerterat tremor abunde
praestitis plurimis per nicaeam uenit ad gallograeciae fines
unde dextrorsus itinere declinato pessinunta conuertit uisurus
uetusta matris magnae delubra a quo oppido bello punico secundo
carmine cumano monente per scipionem nasicam simulacrum
translatum est romam  cuius super aduentu in italiam pauca
cum aliis huic materiae congruentibus in actibus commodi
principis digessimus per excessum quam autem ob rem hoc nomine
oppidum sit appellatum uariant rerum scriptores  quidam enim
figmento deae caelitus lapso     quod cadere nos
dicimus urbem asseruere cognominatam alii memorant ilum trois
filium dardaniae regem bellum cum  sic appellasse at
theopompus non ilum id egisse sed midam affirmat phrygiae
quondam potentissimum regem  uenerato igitur numine
hostiisque litato et uotis ancyram rediit eumque exinde
progredientem ulterius multitudo inquietabat pars uiolenter
erepta reddi sibi poscentium alii querentes consortiis se
curialium addictos iniuste nonnulli sine respectu periculi
agentes ad usque rabiem ut aduersarios suos laesae maiestatis
criminibus illigarent  uerum ille iudicibus cassiis tristior
et lycurgis causarum momenta aequo iure perpendens suum cuique
tribuebat nusquam a uero abductus acrius in calumniatores
exsurgens quos oderat multorum huiusmodi petulantem saepe
dementiam ad usque discrimen expertus dum esset adhuc humilis et
priuatus  exemplumque patientiae eius in tali negotio
licet sint alia plurima id unum sufficiet poni inimicum quidam
suum cum quo discordabat asperrime commisisse in maiestatem
turbulentius deferebat imperatoreque dissimulante eadem diebus
continuis replicans interrogatus ad ultimum qui esset quem
argueret respondit municipem locupletem quo audito princeps
renidens quibus indiciis ait ad hoc peruenisti  et ille
purpureum sibi inquit indumentum ex serico pallio parat 
iussusque post haec ut uilis arduae rei uilem incusans abire
tacitus et innoxius nihilo minus instabat quo taedio iulianus
defetigatus ad largitionum comitem uisum propius iube inquit
periculoso garrulo pedum tegmina dari purpurea ad aduersarium
perferenda quem ut datur intellegi clamydem huius coloris
memorat sibi consarcinasse ut sciri possit sine uiribus maximis
quid pannuli proficient leues  sed ut haec laudanda et
bonis moderatoribus aemulanda ita illud amarum et notabile fuit
quod aegre sub eo a curialibus quisquam appetitus licet
priuilegiis et stipendiorum numero et originis penitus alienae
firmitudine communitus ius obtinebat aequissimum adeo ut
plerique territi emercarentur molestias pretiis clandestinis
 itineribus itaque emensis cum ad pylas uenisset qui locus
cappadocas discernit et cilicas osculo susceptum rectorem
prouinciae nomine celsum iam inde a studiis cognitum atticis
ascitumque in consessum uehiculi tarsum secum induxit  at
hinc uidere properans antiochiam orientis apicem pulchrum usus
itineribus solitis uenit urbique propinquans in speciem alicuius
numinis uotis excipitur publicis miratus uoces multitudinis
magnae salutare sidus illuxisse eois partibus acclamantis 
euenerat autem isdem diebus annuo cursu completo adonea ritu
uetere celebrari amato ueneris ut fabulae fingunt apri dente
ferali deleto quod in adulto flore sectarum est indicium frugum
et uisum est triste quod amplam urbem principumque domicilium
introeunte imperatore tunc primum ululabiles undique planctus et
lugubres sonus audiebantur  hic patientiae eius et
lenitudinis documentum leue quidem apparuit sed mirandum
thalassium quendam ex proximo libellorum insidiatorem fratris
oderat galli quo adorare adesseque officio inter honoratos
prohibito aduersarii cum quibus litigabat in foro postridie
turba congregata superflua adito imperatore thalassius
clamitabant inimicus pietatis tuae nostra uiolenter eripuit
 et ille hac occasione hominem opprimi posse coniciens
agnosco respondit quem dicitis offendisse me iusta de causa
sed silere uos interim consentaneum est dum mihi inimico potiori
faciat satis mandauitque assidenti praefecto ne audiretur
eorum negotium antequam ipse cum thalassio rediret in gratiam
quod breui euenit

  ibi hiemans ex sententia nullis interim uoluptatibus
parebatur aut illecebris quibus abundant syriae omnes uerum per
speciem quietis iudicialibus causis intentus non minus quam
arduis bellicisque quibus distrahebatur multiformibus curis
exquisita docilitate deliberans quibus modis suum cuique
tribueret iustisque sententiis et improbi modicis coercerentur
suppliciis et innocentes fortunis defenderentur intactis  et
quamquam in disceptando aliquotiens erat intempestiuus quid
quisque iurgantium coleret tempore alieno interrogans tamen
nulla eius definitio litis a uero dissonans repperitur nec argui
umquam potuit ob religionem uel quodcumque aliud ab aequitatis
recto tramite deuiasse  iudicium enim hoc est optandum et
rectum ubi per uaria negotiorum examina iustum  id est et
iniustum a quo ille ne aberraret tamquam scopulos cauebat
abruptos hoc autem ideo assequi potuit quod leuitatem agnoscens
commotioris ingenii sui praefectis proximisque permittebat ut
fidenter impetus suos aliorsum tendentes atque decebat monitu
opportuno frenarent monstrabatque subinde se dolere delictis et
gaudere correctione  cumque eum defensores causarum ut
conscium rationis perfectae plausibus maximis celebrarent fertur
id dixisse permotus gaudebam plane praeque me ferebam si ab
his laudarer quos et uituperare posse aduerterem si quid factum
sit secus aut dictum  sufficiet autem pro multis quae
clementer egit in litibus cognoscendis hoc unum ponere nec
abhorrens a proposito nec absurdum inducta in iudicium femina
quaedam cum palatinum aduersarium suum e numero proiectorum
cinctum praeter spem conspexisset hoc factum insolens
tumultuando querebatur et imperator prosequere ait mulier
si quid te laesam existimas hic enim sic cinctus est ut
expeditius per lutum incedat parum nocere tuis partibus potest
 et aestimabatur per haec et similia ut ipse dicebat
assidue uetus illa iustitia quam offensam uitiis hominum aratus
extollit in caelum imperante eo reuersa ad terras ni quaedam
suo ageret non legum arbitrio erransque aliquotiens obnubilaret
gloriarum multiplices cursus  post multa enim etiam iura
quaedam correxit in melius ambagibus circumcisis indicantia
liquide quid iuberent fieri uel uetarent illud autem erat
inclemens obruendum perenni silentio quod arcebat docere
magistros rhetoricos et grammaticos ritus christiani cultores

  isdem diebus notarius ille gaudentius quem opponendum
per africam missum supra diximus a constantio iulianus quin
etiam ex uicario earundem partium nimius fautor retracti sub
uinculis morte periere poenali  tunc et artemius ex duce
aegypti alexandrinis urgentibus atrocium criminum mole supplicio
capitali multatus est post quem marcelli ex magistro equitum et
peditum filius ut iniectans imperio manus publica deletus est
morte romanus quin etiam et uincentius scutariorum scholae
primae secundaeque tribuni agitasse conuicti quaedam suis uiribus
altiora acti sunt in exsilium  cumque tempus interstetisset
exiguum alexandrini artemii comperto interitu quem uerebantur
ne cum potestate reuersus id enim minatus est multos laederet
ut offensus iram in georgium uerterunt episcopum uipereis ut
ita dixerim morsibus ab eo saepius appetiti  is in fullonio
natus ut ferebatur apud epiphaniam ciliciae oppidum auctusque
in damna complurium contra utilitatem suam reique communis
episcopus alexandriae est ordinatus in ciuitate quae suopte
motu et ubi causae non suppetunt seditionibus crebris agitatur et
turbulentis ut oraculorum quoque loquitur fides  his
efferatis hominum mentibus georgius quoque ipse graue accesserat
incentiuum apud patulas aures constantii multos exinde incusans
ut eius recalcitrantes imperiis professionisque suae oblitus
quae nihil nisi iustum suadet et lene ad delatorum ausa feralia
desciscebat  et inter cetera dicebatur id quoque maligne
docuisse constantium quod in urbe praedicta aedificia cuncta
solo cohaerentia a conditore alexandro magnitudine impensarum
publicarum exstructa emolumentis aerarii proficere debent ex
iure  ad haec mala id quoque addiderat unde paulo post actus
est in exitium praeceps reuersus e comitatu principis cum
transiret per speciosum genii templum multitudine stipatus ex
more flexis ad aedem ipsam luminibus quam diu inquit
sepulchrum hoc stabit quo audito uelut fulmine multi perculsi
metuentesque ne illud quoque temptaret euertere quidquid
poterant in eius perniciem clandestinis insidiis concitabant
 ecce autem repente perlato laetabili nuntio indicante
exstinctum artemium plebs omnis elata gaudio insperato uocibus
horrendis infrendens georgium petit raptumque diuersis mulcandi
generibus proterens et conculcans diuaricatis  pedibus 
cumque eo dracontius monetae praepositus et diodorus quidam
ueluti comes iniectis per crura funibus simul exanimati sunt
ille quod aram in moneta quam regebat recens locatam euertit
alter quod dum aedificandae praeesset ecclesiae cirros
puerorum licentius detondebat id quoque ad deorum cultum
existimans pertinere  quo non contenta multitudo immanis
dilaniata cadauera peremptorum camelis imposita uexit ad litus
isdemque subdito igne crematis cineres proiecit in mare id
metuens ut clamabat ne collectis supremis aedes illis
exstruerentur ut reliquis qui deuiare a religione compulsi
pertulere cruciabiles poenas ad usque gloriosam mortem intemerata
fide progressi et nunc martyres appellantur poterantque
miserandi homines ad crudele supplicium ducti christianorum
adiumento defendi ni georgi odio omnes indiscrete flagrabant
 hoc comperto imperator ad uindicandum facinus nefandum
erectus iamque expetiturus poenas a noxiis ultimas mitigatus est
lenientibus proximis missoque edicto acri oratione scelus
detestabatur admissum minatus extrema si deinde temptatum fuerit
aliquid quod iustitia uetet et leges

  inter haec expeditionem parans in persas quam dudum
animi robore conceperat celso ad ultionem praeteritorum
uehementer elatus est sciens et audiens gentem asperrimam per
sexaginta ferme annos inussisse orienti caedum et direptionum
monumenta saeuissima ad internecionem exercitibus nostris saepe
deletis  urebatur autem bellandi gemino desiderio primo
quod impatiens otii lituos somniabat et proelia dein quod in
aetatis flore primaeuo obiectus efferatarum gentium armis
recalentibus etiamtum regum precibus et regalium qui uinci magis
posse quam supplices manus tendere credebantur ornamentis
illustrium gloriarum inserere parthici cognomentum ardebat 
quae maximis molibus festinari cernentes obtrectatores desides et
maligni unius corporis permutationem tot ciere turbas
intempestiuas indignum et perniciosum esse strepebant studium
omne in differendo procinctu ponentes et dictitabant his
praesentibus quos audita referre ad imperatorem posse rebantur
eum ni sedatius ageret immodica rerum secundarum prosperitate
uelut luxuriantes ubertate nimia fruges bonis suis protinus
occasurum  et haec diu multumque agitantes frustra uirum
circumlatrabant immobilem occultis iniuriis ut pygmaei uel
thiodamas agrestis homo lindius herculem  ille tamen ut
maioris praeter ceteros spiritus nihilo lentius magnitudinem
expeditionis secum commentans in praeparandis congruis operam
nauabat enixam  hostiarum tamen sanguine plurimo aras
crebritate nimia perfundebat tauros aliquotiens immolando
centenos et innumeros uarii pecoris greges auesque candidas terra
quaesitas et mari adeo ut in dies paene singulos milites carnis
distentiore sagina uictitantes incultius potusque auiditate
corrupti umeris impositi transeuntium per plateas ex publicis
aedibus ubi uindicandis potius quam cedendis conuiuiis
indulgebant ad sua diuersoria portarentur petulantes ante omnes
et celtae quorum ea tempestate confidentia creuerat ultra
modum  augebantur autem caerimoniarum ritus immodice cum
impensarum amplitudine antehac inusitata et graui et quisque cum
impraepedite liceret scientiam uaticinandi professus iuxta
imperitus et docilis sine fine uel praestitutis ordinibus
oraculorum permittebantur scitari responsa et extispicia
nonnumquam futura pandentia oscinumque et auguriorum et ominum
fides si repperiri usquam posset affectata uarietate
quaerebatur  haecque dum ita procedunt more pacis multorum
curiosior iulianus nouam consilii uiam ingressus est uenas
fatidicas castalii recludere cogitans fontis quem obstruxisse
caesar dicitur hadrianus mole saxorum ingenti ueritus ne ut
ipse praecinentibus aquis capessendam rem publicam comperit
etiam alii similia docerentur  affatus circumhumata corpora
statuit exinde transferri eo ritu quo athenienses insulam
purgauerant delon

  eodem tempore diem undecimum kalendarum nouembrium
amplissimum daphnaei apollinis fanum quod epiphanes antiochus
rex ille condidit iracundus et saeuus et simulacrum in eo
olympiaci iouis imitamenti aequiperans magnitudinem subita ui
flammarum exustum est  quo tam atroci casu repente consumpto
ad id usque imperatorem ira prouexit ut quaestiones agitari
iuberet solito acriores et maiorem ecclesiam antiochiae claudi
suspicabatur enim id christianos egisse stimulatos inuidia quod
idem templum inuiti uidebant ambitioso circumdari peristylio 
ferebatur autem licet rumore leuissimo hac ex causa conflagrasse
delubrum quod asclepiades philosophus cuius in actibus
magnenti meminimus cum uisendi gratia iuliani peregre ad id
suburbanum uenisset deae caelestis argenteum breue figmentum
quocumque ibat secum solitus ferre ante pedes statuit simulacri
sublimis accensisque cereis ex usu concessit unde medietate
noctis emensa cum nec adesse quisquam potuit nec iuuare
uolitantes scintillae adhaesere materiis uetustissimis ignesque
aridis nutrimentis erecti omne quidquid contingi potuit licet
discretum celsitudine concremarunt  eo anno sidere etiamtum
instante brumali aquarum incessit inopia metuenda ut et riui
cassescerent quidam et fontes antehac aquarum copiosis pulsibus
abundantes sed in integrum postea restituti sunt  et quartum
 decembres uergente in uesperam die reliqua nicomedia
collapsa est terraemotu itidemque nicaeae portio non mediocris

  quae tametsi maestitiam sollicito incuterent principi
residua tamen non contemnebat urgentia dum pugnandi tempus ei
ueniret optatum inter praecipua tamen et seria illud agere
superfluum uidebatur quod nulla probabili ratione suscepta
popularitatis amore uilitati studebat uenalium rerum quae
nonnumquam secus quam conuenit ordinata inopiam gignere solet
et famem  et antiochensi ordine id tunc fieri cum ille
iuberet non posse aperte monstrante nusquam a proposito
declinabat galli similis fratris licet incruentus quocirca in
eos deinceps saeuiens ut obtrectatores et contumaces uolumen
composuit inuectiuum quod antiochense uel misopogonem
appellauit probra ciuitatis infensa mente dinumerans addensque
ueritati complura post quae multa in se facete dicta comperiens
coactus dissimulare pro tempore ira sufflabatur interna 
ridebatur enim ut cercops homo breuis umeros extentans angustos
et barbam prae se ferens hircinam grandiaque incedens tamquam oti
frater et ephialtis quorum proceritatem homerus in immensum
tollit itidemque uictimarius pro sacricola dicebatur ad
crebritatem hostiarum alludentibus multis et culpabatur hinc
opportune cum ostentationis gratia uehens licenter pro
sacerdotibus sacra stipatusque mulierculis laetabatur et
quamquam his paribusque de causis indignaretur tacens tamen
motumque in animi retinens potestate sollemnia celebrabat 
denique praestituto feriarum die cassium montem ascendit
nemorosum et tereti ambitu in sublime porrectum unde secundis
galliciniis uidetur primo solis exortus cumque ioui faceret rem
diuinam repente conspexit quendam humi prostratum supplici uoce
uitam precantem et ueniam interrogantique ei qui esset
responsum est praesidalem esse theodotum hierapolitanum qui
profectum a ciuitate sua constantium inter honoratos deducens
adulando deformiter tamquam futurum sine dubietate uictorem
orabat lacrimas fingens et gemitum ut iuliani ad eos mitteret
caput perduellis ingrati specie illa qua magnenti circumlatum
meminerat membrum  quibus auditis accepi inquit olim hoc
dictum imperator relatione multorum sed abi securus ad lares
exutus omni metu clementia principis qui ut prudens definiuit
inimicorum minuere numerum augereque amicorum sponte sua
contendit ac libens  exin festorum perfecto ritu digresso
offeruntur rectoris aegypti scripta apim bouem operosa quaesitum
industria tamen post tempus inueniri potuisse firmantis quod ut
earum regionum existimant incolae faustum et ubertatem frugum
diuersaque indicat bona  super qua re pauca conueniet
expediri inter animalia antiquis obseruationibus consecrata
mneuis et apis sunt notiora mneuis soli sacratur super quo
nihil dicitur memorabile sequens lunae est enim apis bos
diuersis genitalium notarum figuris expressus maximeque omnium
corniculantis lunae specie latere dextro insignis qui cum post
uiuendi spatium praestitutum sacro fonte immersus e uita abierit
nec enim ultra eum trahere licet aetatem quam secreta librorum
praescribit auctoritas mysticorum necatur choragio pari bos
femina quae ei inuenta cum notis certis offertur quo perempto
alter cum publico quaeritur luctu et si omnibus signis
consummatus repperiri potuerit ducitur memphim urbem praesentia
frequentem numinis aesculapii claram  cumque initiante
antistitum numero centum inductus in thalamum esse coeperit
sacer coniecturis apertis signa rerum futurarum dicitur
demonstrare et adeuntes quosdam indiciis auerti uidetur obliquis
ut offerentem cibum aliquando germanicum caesarem sicut lectum
est auersatus portenderat paulo post euentura

  strictim itaque quoniam tempus uidetur hoc flagitare
res aegyptiacae tangantur quarum notitiam in actibus hadriani et
seueri principum digessimus late uisa pleraque narrantes 
aegyptum gentem omnium uetustissimam nisi quod super antiquitate
certat cum scythis a meridiali latere syrtes maiores et phycus
promunturium et borion et garamantes nationesque uariae claudunt
qua orientem e regione prospicit elephantinen et meroen urbes
aethiopum et catadupos rubrumque pelagus et scenitas praetenditur
arabas quos saracenos nunc appellamus septemtrioni supposita
terrarum situ cohaeret immenso unde exordium asia syriarumque
prouinciae sumun a uespera issiaco disiungitur mari quod quidam
nominauere parthenium  pauca itaque super beneuolo omnium
flumine nilo quem aegyptum homerus appellat praestringi
conueniet mox ostendendis aliis quae sunt in his regionibus
admiranda  origines fontium nili ut mihi quidem uideri
solet sicut adhuc factum est posterae quoque ignorabunt
aetates uerum quoniam fabulantes poetae uariantesque geographi
in diuersa latentem notitiam scindunt opiniones eorum ueritati
confines ut arbitror expediam paucis  affirmant aliqui
physicorum in subiectis septentrioni spatiis cum hiemes frigidae
cuncta constringunt magnitudines niuium congelare easque postea
ui flagrantis sideris resolutas fluxis umoribus nubes efficere
grauidas quae in meridianam plagam etesiis flantibus pulsae
expressaeque tepore nimio incrementa ubertim suggerere nilo
creduntur  ex aethiopicis imbribus qui abundanter in
tractibus illis per aestus torridos cadere memorantur
exundationes eius erigi anni temporibus asserunt alii
praestitutis quod utrumque dissonare uidetur a ueritate imbres
enim apud aethiopas aut numquam aut per interualla temporum longa
cadere memorantur  opinio est celebrior alia quod
spirantibus prodromis perque dies quadraginta et quinque
etesiarum continuis flatibus repellentibus eius meatum uelocitate
cohibita superfusis fluctibus intumescit et reluctante spiritu
controuerso adolescens in maius hinc ui reuerberante uentorum
inde urgente cursu uenarum perennium progrediens in sublime
integit omnia et humo suppressa per supina camporum speciem
exhibet maris  rex autem iuba punicorum confisus textu
librorum a monte quodam oriri eum exponit qui situs in
mauretania despectat oceanum hisque indiciis hoc proditum ait
quod pisces et herbae et beluae similes per eas paludes
gignuntur  aethiopiae autem partes praetermeans nilus nominum
diuersitate decussa quae ei orbem peragranti nationes indidere
complures  etans inundatione ditissima ad cataractas id est
praeruptos scopulos uenit e quibus praecipitans ruit potiusquam
fluit unde atos olim accolas usu aurium fragore assiduo
deminuto necessitas uertere solum ad quietiora coegit 
exinde lenius means per ostia septem quorum singula perpetuorum
amnium usum et faciem praebent nullis per aegyptum aquis
externis adiutus eiectatur et praeter amnes plurimos ex alueo
deriuatos auctore cadentesque in suppares eius septem nauigabiles
sunt et undosi quibus subiecta uocabula ueteres indiderunt
heracleoticus sebennyticus bolbiticus pathmiticus mendesius
taniticus et pelusiacus  oriens autem inde ut dictum est
propellitur e paludibus ad usque cataractas insulasque efficit
plures quarum aliquae ita porrectis spatiis dicuntur extentae
ut singulas aegre tertio die relinquat  inter quas duae sunt
clarae meroe et delta a triquetrae litterae forma hoc uocabulo
signatius appellata cum autem sol per cancri sidus coeperit
uehi augescens ad usque transitum eius in libram diebusque
centum sublatius fluens minuitur postea et mitigatis ponderibus
aquarum nauibus antea peruius equitabiles campos ostendit 
abunde itaque luxurians ita est noxius ut infructuosus si
uenerit parcior gurgitum enim nimietate umectans diutius terras
culturas moratur agrorum paruitate autem minatur steriles
segetes eumque nemo aliquando extolli cubitis altius sedecim
possessor optauit et si inciderit moderatius aliquotiens iactae
sementes in loco praepinguis caespitis cum augmento fere
septuagesimo renascuntur solusque fluminum auras nullas
exspirat  exuberat aegyptus etiam pecudibus multis inter
quas terrestres sunt et aquatiles aliaeque humi et in humoribus
uiuunt unde amphibia nominantur et in aridis quidem capreoli
uescuntur et bubali et spinturnicia omni deformitate ridicula
aliaque monstra quae numerare non refert  inter aquatiles
autem bestias crocodilus ubique per eos tractus abundat exitiale
quadrupes malum assuetum elementis ambobus lingua carens
maxillam superiorem commouens solam ordine dentium pectinato
perniciosis morsibus quidquid contigerit pertinaciter petens
per oua edens fetus anserinis similia  utque armatus est
unguibus si haberet etiam pollices ad euertendas quoque naues
sufficeret uiribus magnis ad cubitorum enim longitudinem
octodecim interdum extentus noctibus quiescens per undas diebus
humi uaporatur confidentia cutis quam ita ualidam gerit ut eius
terga catafracta uix tormentorum ictibus perforentur  et
saeuientes semper eaedem ferae quasi pacto foedere quodam
castrensi per septem caerimoniosos dies mitescunt ab omni
saeuitia desciscentes quibus sacerdotes memphi natales celebrant
nili  praeter eos autem qui fortuita pereunt morte alii
dirumpuntur suffossis aluis mollibus serratis ferarum dorsualibus
cristis quas delphinis similes nutrit fluuius ante dictus alii
exitio intereunt tali  trochilus auicula breuis dum
escarum minutias captat circa cubantem feram uolitans blande
genasque eius irritatius titillando peruenit ad usque ipsam
uiciniam gutturis quod factum contuens enhydrus ichneumonis
genus oris aditum penetrat alite praeuia patefactum et populato
uentre uitalibus dilancinatis erumpit  audax tamen
crocodilus monstrum fugacibus ubi audacem senserit
timidissimum et in terra acutius cernens per quattuor menses
hibernos nullo uesci dicitur cibo  hippopotami quoque
generantur in illis partibus ultra animalia cuncta ratione
carentia sagacissimi ad speciem equorum bifidos ungues habentes
caudasque breues quorum sollertiae duo interim ostendere
documenta sufficiet  inter arundines celsas ut squalentes
nimia densitate haec belua cubilibus positis otium peruigili
studio circumspectat laxataque copia ad segetes depascendas
egreditur cumque iam coeperit redire distenta auersis uestigiis
distinguit tramites multos ne unius plani itineris lineas
insidiatores secuti repertum sine difficultate confodiant 
item cum auiditate nimia extuberato uentre pigrescit super
calamos recens exsectos femora conuoluit et crura ut pedibus
uulneratis cruor egestus sagina distentum faciat leuem et partes
saucias caeno oblinit quam diu in cicatrices conueniant plagae
 has monstruosas antehac raritates in beluis in aedilitate
scauri uidit romanus populus primitus patris illius scauri quem
defendens tullius imperat sardis ut de familia nobili ipsi
quoque cum orbis terrarum auctoritate sentirent et per aetates
exinde plures saepe huc ducti nunc inueniri nusquam possunt ut
coniectantes regionum incolae dicunt insectantis multitudinis
taedio ad blemmyas migrasse compulsi  inter aegyptias
alites quarum uarietas nullo comprehendi numero potest ibis
sacra est et amabilis et innocua ideo quod nidulis suis ad cibum
suggerens oua serpentum efficit ut rarescant mortiferae pestes
absumptae  occurrunt eaedem uolucres pinnatis agminibus
anguium qui ex arabicis emergunt paludibus uenena maligna
gignentes eosque antequam finibus suis excedunt proeliis
superatos aeriis uorant quas aues per rostra edere fetus
accepimus  serpentes quoque aegyptus alit innumeras ultra
omnem perniciem saeuientes basiliscos et amphisbaenas et
scytalas et acontias et dipsadas et uiperas aliasque complures
quas omnes magnitudine et decore aspis facile supereminens
numquam sponte sua fluenta egreditur nili   multa in
illis tractibus pretium est operae maximum cernere e quibus
pauca conueniet explicari templa ubique molibus magnis exstructa
 pyramides ad miracula septem prouectae quarum diuturnas
surgendi difficultates  scriptor herodotus docet ultra
omnem altitudinem quae hominum manu confici potest erectae sunt
turres ab imo latissimae in summitates acutissimas desinentes
 quae figura apud geometras ideo sic appellatur quod ad
ignis speciem tu pyros ut nos dicimus extenuatur in conum
quarum magnitudo quoniam in celsitudinem nimiam scandens
gracilescit paulatim umbras quoque mechanica ratione consumit
 sunt et syringes subterranei quidam et flexuosi secessus
quos ut fertur periti rituum uetustorum aduentare diluuium
praescii metuentesque ne caerimoniarum oblitteraretur memoria
penitus operosis digestos fodinis per loca diuersa struxerunt et
excisis parietibus uolucrum ferarumque genera multa sculpserunt
et animalium species innumeras multas quas hierographicas
litteras appellarunt   dein syene in qua solstitii
tempore quo sol aestiuum cursum extendit recta omnia ambientes
radii excedere ipsis corporibus umbras non sinunt inde si
stipitem quisquam fixerit rectum uel hominem aut arborem uiderit
stantem circa lineamentorum ipsas extremitates contemplabitur
umbras absumi sicut apud meroen aethiopiae partem aequinoctiali
circulo proximam dicitur euenire ubi per nonaginta dies umbrae
nostris in contrarium cadunt unde antiscios eius incolas uocant
 quae quoniam miracula multa sunt opusculi nostri propositum
excedentia ad ingenia celsa reiciamus pauca super prouinciis
narraturi

  tres prouincias aegyptus fertur habuisse temporibus
priscis aegyptum ipsam et thebaida et libyam quibus duas
adiecit posteritas ab aegypto augustamnicam et pentapolim a
libya sicciore dissociatam  igitur thebais multas inter urbes
clariores aliis hermopolim habet et copton et antinou quam
hadrianus in honorem antinoi ephebi condidit sui apud
hecatonpylos enim thebas magnorum   in augustamnica
pelusium est oppidum nobile quod peleus achillis pater dicitur
condidisse lustrari deorum monitu iussus in lacu qui eiusdem
ciuitatis alluit moenia cum post interfectum fratrem nomine
phocum horrendis furiarum imaginibus raptaretur et cassium ubi
pompei sepulchrum est magni et ostracine et rhinocorura  in
pentapoli libya cyrene est posita urbs antiqua sed deserta
quam spartanus condidit battus et ptolomais et arsinoe eademque
teuchira et darnis et berenice quas hesperidas appellant 
in sicciore uero libye paraetonion et chaerecla et neapolis inter
municipia pauca et breuia  aegyptus ipsa quae iam inde uti
romano imperio iuncta est regio iure regitur a praefectis
exceptis minoribus multis athribi et oxyryncho et thmui et memphi
maximis urbibus nitet  alexandria enim uertex omnium est
ciuitatum quam multa nobilitant et magnifica conditoris
altissimi et architecti sollertia dinocratis qui cum ampla
moenia fundaret et pulchra penuria calcis ad momentum parum
repertae omnes ambitus liniales farina respersit quod ciuitatem
post haec alimentorum uberi copia circumfluere fortuito
monstrauit  inibi aurae salubriter spirant et aer est
tranquillus et clemens atque ut periculum docuit per uarias
collectum aetates nullo paene die incolentes hanc ciuitatem
solem serenum non uident  hoc litus cum fallacibus et
insidiosis accessibus affligeret antehac nauigantes discriminibus
plurimis excogitauit in portu cleopatra turrim excelsam quae
pharos a loco ipso cognominatur praelucendi nauibus nocturna
suggerens ministeria cum quondam ex parthenio pelago uenientes
uel libyco per pandas oras et patulas montium nullas speculas uel
collium signa cernentes arenarum illisae glutinosae mollitiae
frangerentur  haec eadem regina heptastadium sicut uix
credenda celeritate ita magnitudine mira construxit ob causam
notam et necessariam insula pharos ubi protea cum phocarum
gregibus diuersatum homerus fabulatur inflatius a ciuitatis
litore mille passibus disparata rhodiorum erat obnoxia uectigali
 quod cum inde quidam nimium quantum petituri uenissent
femina callida semper in fraudes sollemnium specie feriarum isdem
publicanis secum ad suburbana perductis opus iusserat
irrequietis laboribus consummari et septem diebus totidem stadia
molibus iactis in mari solo propinquante terrae sunt uindicata
equoque cum uehiculo ingressa  erat rhodios insularum non
continentis portorium flagitantes  his accedunt altis
sufflata fastigiis templa inter quae eminet serapeum quod licet
minuatur exilitate uerborum atriis tamen columnariis
amplissimis et spirantibus signorum figmentis et reliqua operum
multitudine ita est exornatum ut post capitolium quo se
uenerabilis roma in aeternum attollit nihil orbis terrarum
ambitiosius cernat  in quo duo bibliothecae fuerunt
inaestimabiles et loquitur monumentorum ueterum concinens fides
septingenta uoluminum milia ptolomaeis regibus uigiliis intentis
composita bello alexandrino dum diripitur ciuitas sub dictatore
caesare conflagrasse  canopus inde duodecimo disiungitur
lapide quem ut priscae memoriae tradunt menelai gubernator
sepultus ibi cognominauit amoenus impendio locus et diuersoriis
laetis exstructus auris et salutari temperamento perflabilis
ita ut extra mundum nostrum morari se quisquam arbitretur in
illis tractibus agens cum saepe aprico spiritu immurmurantes
audierit uentos  sed alexandria ipsa non sensim ut aliae
urbes sed inter initia prima aucta per spatiosos ambitus
internisque seditionibus diu aspere fatigata ad ultimum multis
post annis aureliano imperium agente ciuilibus iurgiis ad
certamina interneciua prolapsis dirutisque moenibus amisit
regionum maximam partem quae bruchion appellabatur diuturnum
praestantium hominum domicilium  unde aristarchus
grammaticae rei dumis excellens et herodianus artium minutissimus
sciscitator et saccas ammonius plotini magister aliique plurimi
scriptores multorum in litteris nobilium studiorum inter quos
chalcenterus eminuit didymus multiplicis scientiae copia
memorabilis qui in illis sex libris ubi nonnumquam imperfecte
tullium reprehendit sillographos imitatus scriptores maledicos
iudicio doctarum aurium incusatur ut immania frementem leonem
trepidulis uocibus canis catulus longius circumlatrans  et
quamquam ueteres cum his quorum memini floruere complures
tamen ne nunc quidem in eadem urbe doctrinae uariae silent nam
et disciplinarum magistri quodammodo spirant et nudatur ibi
geometrico radio quidquid reconditum latet nondumque apud eos
penitus exaruit musica nec harmonica conticuit et recalet apud
quosdam adhuc licet raros consideratio mundani motus et siderum
doctique sunt alii numeros pauci super his scientiam callent
quae fatorum uias ostendit  medicinae autem cuius in hac
uita nostra nec parca nec sobria desiderantur adminicula crebra
ita studia augentur in dies ut licet opus ipsum redoleat pro
omni tamen experimento sufficiat medico ad commendandam artis
auctoritatem alexandriae si se dixerit eruditum  et haec
quidem hactenus sed si intellegendi diuini editionem multiplicem
et praesensionum originem mente uegeta quisquam
uolueritreplicata per mundum omnem inueniet mathemata huiusmodi
ab aegypto circumlata  ubi primum homines longe ante alios
ad uaria religionum incunabula ut dicitur peruenerunt et initia
prima sacrorum caute tuentur condita scriptis arcanis  hac
institutus prudentia pythagoras colens secretius deos quidquid
dixit aut uoluit auctoritatem esse instituit ratam et femur suum
aureum apud olympiam saepe monstrabat et cum aquila colloquens
subinde uisebatur  hinc anaxagoras lapides e caelo lapsuros
et putealem limum contrectans tremores futuros praedixerat
terrae et solon sententiis adiutus aegypti sacerdotum latis
iusto moderamine legibus romano quoque iuri maximum addidit
firmamentum ex his fontibus per sublimia gradiens sermonum
amplitudine iouis aemulus platon uisa aegypto militauit sapientia
gloriosa  homines autem aegyptii plerique suffusculi sunt
et atrati magisque maestiores gracilenti et aridi ad singulos
motus excandescentes controuersi et reposcones acerrimi
erubescit apud eos si qui non infitiando tributa plurimas in
corpore uibices ostendat et nulla tormentorum uis inueniri adhuc
potuit quae obdurato illius tractus latroni inuito elicere
potuit ut nomen proprium dicat  id autem notum est ut
annales ueteres monstrant quod aegyptus omnis sub amicis erat
antea regibus sed superatis apud actium bello nauali antonio et
cleopatra prouinciae nomen accepit ab octauiano augusto possessa
aridiorem libyam supremo apionos regis consecuti sumus arbitrio
cyrenas cum residuis ciuitatibus libyae pentapoleos ptolemaei
liberalitate suscepimus euectus longius ad ordinem remeabo
coeptorum

 marcellini historiae liber xxiii  

  haec eo anno ut praetereamus negotiorum minutias
agebantur iulianus uero iam ter consul ascito in collegium
trabeae sallustio praefecto per gallias quater ipse amplissimum
inierat magistratum et uidebatur nouum adiunctum esse augusto
priuatum quod post diocletianum et aristobulum nullus meminerat
gestum  et licet accidentium uarietatem sollicita mente
praecipiens multiplicatos expeditionis apparatus flagranti studio
perurgeret diligentiam tamen ubique diuidens imperiique sui
memoriam magnitudine operum gestiens propagare ambitiosum quondam
apud hierosolyma templum quod post multa et interneciua
certamina obsidente uespasiano posteaque tito aegre est
oppugnatum instaurare sumptibus cogitabat immodicis negotiumque
maturandum alypio dederat antiochensi qui olim britannias
curauerat pro praefectis  cum itaque rei idem fortiter
instaret alypius iuuaretque prouinciae rector metuendi globi
flammarum prope fundamenta crebris assultibus erumpentes fecere
locum exustis aliquotiens operantibus inaccessum hocque modo
elemento destinatius repellente cessauit inceptum  isdem
diebus legatos ad se missos ab urbe aeterna clare natos
meritisque probabilis uitae compertos imperator honoribus
diuersis affecit et apronianum romae decreuit esse praefectum
octauianum proconsulem africae uenusto uicariam commisit
hispaniae rufinum aradium comitem orientis in locum auunculi sui
iuliani recens defuncti prouexit  quibus ut conuenerat
ordinatis terrebatur omine quodam ut docuit exitus
praesentissimo felice enim largitionum comite profluuio
sanguinis repente exstincto eumque comite iuliano secuto uulgus
publicos contuens titulos felicem iulianum augustumque
pronuntiabat  praecesserat aliud saeuum namque kalendis
ipsis ianuariis ascendente eo gradile genii templum e sacerdotum
consortio quidam ceteris diuturnior nullo pulsante repente
concidit animamque insperato casu efflauit quod astantes
incertum per imperitiam an adulandi cupiditate memorabant
consulum seniori portendi nimirum sallustio sed ut apparuit
non aetati sed potestati maiori interitum propinquare
monstrabatur  super his alia quoque minora signa subinde
quod acciderat ostendebant inter ipsa enim exordia procinctus
parthici disponendi nuntiatum est constantinopolim terrae pulsu
uibratam quod horum periti minus laetum esse pronuntiabant
aliena peruadere molienti rectori ideoque intempestiuo conatu
desistere suadebant ita demum haec et similia contemni oportere
firmantes cum irruentibus armis externis lex una sit et perpetua
salutem omni ratione defendere nihil remittente ui mortis isdem
diebus nuntiatum est ei per litteras romae super hoc bello
libros sibyllae consultos ut iusserat imperatorem eo anno
discedere a limitibus suis aperto prohibuisse responso

  inter haec tamen legationes gentium plurimarum auxilia
pollicentium liberaliter susceptae remittebantur speciosa fiducia
principe respondente nequaquam decere aduenticiis adiumentis rem
uindicari romanam cuius opibus foueri conueniret amicos et
socios si auxilium eos adegerit necessitas implorare  solum
arsacem monuerat armeniae regem ut collectis copiis ualidis
iubenda opperiretur quo tenderet quid deberet urguere propere
cogniturus proinde cum primam consultae rationes copiam
praebuissent rumore praecurso hostiles occupare properans terras
nondum adulto uere missa per militares numeros expeditionali
tessera cunctos transire iussit euphraten  quo comperto omnes
euolant ex hibernis transmissique ut textus docebat scriptorum
dispersi per stationes uarias aduentum principis exspectabant
ipse autem antiochiam egressurus heliopoliten quendam alexandrum
syriacae iurisdictioni praefecit turbulentum et saeuum
dicebatque non illum meruisse sed antiochensibus auaris et
contumeliosis huiusmodi iudicem conuenire  cumque eum
profecturum deduceret multitudo promiscua itum felicem reditumque
gloriosum exoptans oransque ut deinde placabilis esset et
lenior nondum ira quam ex compellationibus et probris
conceperat emollita loquebatur asperius se eos asserens postea
non uisurum  disposuisse enim aiebat hiemandi gratia per
compendiariam uiam consummato procinctu tarsum ciliciae
reuersurum scripsisseque ad memorium praesidem ut in eadem urbe
cuncta usui congrua pararentur et hoc haud diu postea contigit
corpus namque eius illuc relatum exsequiarum humili pompa in
suburbano sepultum est ut ipse mandarat  iamque apricante
caelo tertium nonas martias profectus hierapolim solitis
itineribus uenit ubi cum introiret ciuitatis capacissimae
portas sinistra porticus subito lapsa subter tendentes
quinquaginta milites exceptis plurimis uulneratis tignorum
tegularumque pondere magno collisit  unde contractis copiis
omnibus mesopotamiam propere signa commouit ut fama de se nulla
praeuersa  id enim curatius obseruarat  improuisus assyrios
occuparet denique cum exercitu et scytharum auxiliis euphrate
nauali ponte transmisso uenit ad batnas municipium osdroenae
ibique illaetabile portentum offendit  cum enim calonum
frequens multitudo ad suscipiendum consuete pabulum prope aceruum
palearum stetisset impendio celsum  hoc enim modo per regiones
illas tales species construuntur  rapientibus multis quassata
congeries inclinata est parique exitio quinquaginta obruit
homines mole maxima ruinarum

  maestus exinde digressus uenit cursu propero carrhas
antiquum oppidum crassorum et romani exercitus aerumnis insigne
unde duae ducentes persidem uiae regiae distinguntur laeua per
adiabenam et tigridem dextra per assyrios et euphraten  ibi
moratus aliquot dies dum necessaria parat et lunae quae
religiose per eos colitur tractus ritu locorum fert sacra
dicitur ante aras nullo arbitrorum admisso occulte paludamentum
purpureum propinquo suo tradidisse procopio mandasseque arripere
fidentius principatum si se interisse didicerit apud parthos
 hic iuliani quiescentis animus agitatus insomniis euenturum
triste aliquid praesagibat quocirca et ipse et uisorum
interpretes praesentia contemplantes diem secutum qui erat
quartum decimum kalendas apriles obseruari debere pronuntiabant
uerum ut compertum est postea hac eadem nocte palatini
apollinis templum praefecturam regente aproniano in urbe
conflagrauit aeterna ubi ni multiplex iuuisset auxilium etiam
cumana carmina consumpserat magnitudo flammarum  post quae
ita digesta agmina et commeatus omnis generis disponenti
imperatori procursatorum aduentu anhelantium etiamtum indicatur
equestres hostium turmas uicino limite quodam perrupto auertisse
subito praedas  cuius atrocitate mali perculsus ilico ut
ante cogitauerat triginta milia lectorum militum eidem commisit
procopio iuncto ad parilem potestatem sebastiano comite ex duce
aegypti isdemque praecepit ut intra tigridem interim agerent
uigilanter omnia seruaturi nequid inopinum ex incauto latere
oreretur qualia multa saepe didicerat euenisse mandabatque eis
ut si fieri potius posset regi sociarentur arsaci cumque eo
per corduenam et moxoenam chiliocomo uberi mediae tractu
partibusque aliis praestricto cursu uastatis apud assyrios adhuc
agenti sibi concurrerent necessitatum articulis affuturi  his
ita ordinatis ipse exitu simulato per tigrim quod iter etiam re
cibaria de industria iusserat instrui flexit dextrorsus et
quieta nocte emensa mane iumentum quo ueheretur ex usu poposcit
oblatusque ei equus babylonius nomine ictu torminis
consternatus dum dolorum impatiens uoluitur auro lapillisque
ornamenta distincta conspersit quo ostento laetior exclamauit
plaudentibus proximis babylona humi procidisse ornamentis omnibus
spoliatam  et paulisper detentus ut omen per hostias
litando firmaret dauanam uenit castra praesidiaria unde ortus
belias fluuius funditur in euphraten hic corporibus cibo curatis
et quiete postridie uentum est ad callinicum munimentum
robustum et commercandi opimitate gratissimum ubi diem sextum
kalendas quo romae matri deorum pompae celebrantur annales et
carpentum quo uehitur simulacrum almonis undis ablui
perhibetur sacrorum sollemnitate prisco more completa somno per
otium capto exsultans pernoctauit et laetus  luce uero secuta
profectus exinde per supercilia riparum fluuialium aquis
adolescentibus undique conuenis cum armigera gradiens manu in
statione quadam sub pellibus mansit ubi saracenarum reguli
gentium genibus supplices nixi oblata ex auro corona tamquam
mundi nationumque suarum dominum adorarunt suscepti gratanter ut
ad furta bellorum appositi  dumque hos alloquitur xerxis
illius potentissimi regis instar classis aduenit tribuno
constantiano cum comite lucilliano ductante quae latissimum
flumen euphraten artabant in qua mille erant onerariae naues ex
diuersa trabe confectae commeatus abunde ferentes et tela et
obsidionales machinas quinquaginta aliae bellatrices totidemque
ad compaginandos necessariae pontes

  re ipsa admoneor breuiter quantum mediocre potest
ingenium haec instrumentorum genera ignorantibus circumscripte
monstrare et ballistae figura docebitur prima  ferrum inter
axiculos duos firmum compaginatur et uastum in modum regulae
maioris extentum cuius ex uolumine tereti quod in medio pars
polita componit quadratus eminet stilus extentius recto canalis
angusti meatu cauatus et hac multiplici chorda neruorum tortilium
illigatus eique cochleae duo ligneae coniunguntur aptissime
quarum prope unam assistit artifex contemplabilis et subtiliter
apponit in temonis cauamine sagittam ligneam spiculo maiore
conglutinatam hocque facto hinc inde ualidi iuuenes uersant
agiliter rotabilem flexum  cum ad extremitatem neruorum
acumen uenerit summum percita interno pulsu a ballista ex oculis
auolat interdum nimio ardore scintillans et euenit saepius ut
antequam telum cernatur dolor letale uulnus agnoscat 
scorpionis autem quem appellant nunc onagrum huiusmodi forma
est dolantur axes duo quernei uel ilicei curuanturque
mediocriter ut prominere uideantur in gibbas hique in modum
serratoriae machinae conectuntur ex utroque latere patentius
perforati quos inter per cauernas funes colligantur robusti
compagem ne dissiliat continentes  ab hac medietate restium
ligneus stilus exsurgens obliquus et in modum iugalis temonis
erectus ita neruorum nodulis implicatur ut altius tolli possit
et inclinari summitatique eius unci ferrei copulantur e quibus
pendet stuppea uel ferrea funda cui ligno fulmentum prosternitur
ingens cilicium paleis confertum minutis ualidis nexibus
illigatum et locatum super congestos caespites uel latericios
aggeres nam muro saxeo huiusmodi moles imposita disiectat
quidquid inuenerit subter concussione uiolenta non pondere 
cum igitur ad concertationem uentum fuerit lapide rotundo
fundae imposito quaterni altrinsecus iuuenes repagula quibus
incorporati sunt funes explicantes retrorsus stilum paene
supinum inclinant itaque demum sublimis astans magister
claustrum quod totius operis continet uincula reserat malleo
forti perculsum unde absolutus ictu uolucri stilus et
mollitudine offensus cilicii saxum contorquet quidquid
incurrerit collisurum  et tormentum quidem appellatur ex eo
quod omnis explicatio torquetur scorpio autem quoniam aculeum
desuper habet erectum cui etiam onagri uocabulum indidit aetas
nouella ea re quod asini feri cum uenatibus agitantur ita
eminus lapides post terga calcitrando emittunt ut perforent
pectora sequentium aut perfractis ossibus capita ipsa displodant
 hinc ad arietem ueniemus eligitur abies uel ornus excelsa
cuius summitas duro ferro concluditur et prolixo arietis
efficiens prominulam speciem quae forma huic machinamento
uocabulum indidit et sic suspensa utrimque transuersis asseribus
et ferratis quasi ex lance uinculis trabis alterius continetur
eamque quantum mensurae ratio patitur multitudo retro repellens
rursus ad obuia quaeque rumpenda protrudit ictibus ualidissimis
instar assurgentis et cedentis cornuti qua crebritate uelut
reciproci fulminis impetu aedificiis scissis in rimas concidunt
structurae laxatae murorum  hoc genere operis si fuerit
exserto uigore discussum nudatis defensoribus ideoque solutis
obsidiis ciuitates munitissimae recluduntur  pro his arietum
meditamentis iam crebritate despectis conditur machina
scriptoribus historicis nota quam helepolin graeci cognominamus
cuius opera diuturna demetrius antigoni filius regis rhodo
aliisque urbibus oppugnatis poliorcetes est appellatus 
aedificatur autem hoc modo testudo compaginatur immanis axibus
roborata longissimis ferreisque clauis aptata et contegitur
coriis bubulis uirgarumque recenti textura atque limo asperguntur
eius suprema ut flammeos detrectet et missiles casus 
conseruntur autem eius frontalibus trisulcae cuspides praeacutae
ponderibus ferreis graues qualia nobis pictores ostendunt
fulmina uel fictores ut quidquid petierit aculeis exsertis
abrumpat  hanc ita ualidam molem rotis et funibus regens
numerosus intrinsecus miles languidiori murorum parti uiribus
admouet concitis et nisi desuper propugnantium ualuerint uires
collisis parietibus aditus patefacit ingentes  malleoli
autem teli genus figurantur hac specie sagitta est cannea
inter spiculum et harundinem multifido ferro coagmentata quae in
muliebris coli formam quo nentur lintea stamina concauatur
uentre subtiliter et plurifariam patens atque in alueo ipso ignem
cum aliquo suscipit alimento  et si emissa lentius arcu
inualido  arcus ictu enim rapidiore exstinguitur  haeserit
usquam tenaciter cremat aquisque conspersa acriores excitat
aestus incendiorum nec remedio ullo quam superiacto puluere
consopitur hactenus de instrumentis muralibus e quibus pauca
sunt dicta nunc ad rerum ordinem reuertamur

  ascitis saracenorum auxiliis quae animis obtulere
promptissimis tendens imperator agili gradu cercusium principio
mensis aprilis ingressus est munimentum tutissimum et fabre
politum cuius moenia abora et euphrates ambiunt flumina uelut
spatium insulare fingentes  quod diocletianus exiguum ante
hoc et suspectum muris turribusque circumdedit celsis cum in
ipsis barbarorum confiniis interiores limites ordinaret
documento  per syriam persae ita ut paucis ante annis cum
magnis prouinciarum contigerat damnis  namque cum antiochiae
in alto silentio scaenicis ludis mimus cum uxore immissus e medio
sumpta quaedam imitaretur populo uenustate attonito coniunx
nisi somnus est inquit en persae et retortis plebs
uniuersa ceruicibus exacerbantia in se tela declinans spargitur
passim ita ciuitate incensa et obtruncatis pluribus qui pacis
more palabantur effusius incensisque locis finitimis et uastatis
onusti praeda hostes ad sua remearunt innoxii mariade uiuo
exusto qui eos ad suorum interitum ciuium duxerat inconsulte et
haec quidem gallieni temporibus euenerunt  iulianus uero dum
moratur apud cercusium ut per naualem aborae pontem exercitus
et omnes sequellae transirent litteras tristes sallusti
galliarum praefecti suscepit orantis suspendi expeditionem in
parthos obtestantisque ne ita intempestiue nondum pace numinum
exorata irreuocabile subiret exitium  posthabito tamen
suasore cautissimo fidentius ultra tendebat quoniam nulla uis
humana uel uirtus meruisse umquam potuit ut quod praescripsit
fatalis ordo non fiat statimque transgressus pontem auelli
praecepit ne qui militum ab agminibus propriis reuertendi
fiducia remaneret  pari sorte hic quoque omen illaetabile
uisum est apparitoris cuiusdam cadauer extentum carnificis manu
deleti quem praefectus salustius praesens ea re supplicio
capitali damnarat quod intra praestitutum diem alimentorum
augmentum exhibere pollicitus casu impediente frustratus est sed
miserando homine trucidato postridie aduenit ut ille
promiserat alia classis abunde uehens annonam  profecti
exinde zaithan uenimus locum qui olea arbor interpretatur hic
gordiani imperatoris longe conspicuum uidimus tumulum cuius
actus a pueritia prima exercituumque felicissimos ductus et
insidiosum interitum digessimus tempore competenti  ubi cum
pro ingenita pietate consecrato principi parentasset pergeretque
ad duram desertum oppidum procul militarem cuneum conspicatus
stetit immobilis eique dubitanti quid ferrent offertur ab eis
immanissimi corporis leo cum aciem peteret multiplici telorum
iactu confossus quo omine uelut certiore iam spe status
prosperioris elatus exsultantius cedebat sed incerto flatu
fortunae aliorsum prorupit euentus obitus enim regis
portendebatur sed cuius erat incertum  nam et oracula dubia
legimus quae non nisi casus discreuere postremi ut fidem
uaticinii delphici quae post halyn flumen transmissum maximum
regnum deiecturum praedixerat croesum et aliam quae
atheniensibus ad certandum contra medos oblique destinauerat
mare sortemque his posteriorem ueram quidem sed non minus
ambiguam aio te aeacida romanos uincere posse  etrusci
tamen haruspices qui comitabantur gnaros prodigialium rerum cum
illis procinctum hunc saepe arcentibus non crederetur prolatis
libris exercitualibus ostendebant signum hoc esse prohibitorium
principique aliena licet iuste inuadenti contrarium  sed
calcabantur philosophis refragantibus quorum reuerenda tunc erat
auctoritas errantium subinde et in parum cognitis perseuerantium
diu etenim ut probabile argumentum ad fidem implendam scientiae
suae id praetendebant quod et maximiano antehac caesari cum
narseo persarum rege iam congressuro itidem leo et aper ingens
trucidati simul oblati sunt et superata gente discessit
incolumis illo minime contemplato quod aliena petenti
portendebatur exitium et narseus primus armeniam romano iuri
obnoxiam occuparat  secuto itidem die qui erat septimum
idus apriles sole uergente iam in occasum ex parua nubicula
subito aere crassato usus adimitur lucis et post minacem
tonitruum crebritatem et fulgorum iouianus nomine miles ex caelo
tactus cum duobus equis concidit quos potu satiatos a flumine
reducebat  eoque uiso harum rerum interpretes arcessiti
interrogatique etiam id uetare procinctum fidentius affirmabant
fulmen consiliarium esse monstrantes ita enim appellantur quae
dissuadent aliquid fieri uel suadent ideoque hoc nimis cauendum
quod militem celsi nominis cum bellatoriis iumentis exstinxit
et hoc modo contacta loca nec intueri nec calcari debere
fulgurales pronuntiant libri  contra philosophi candorem
ignis sacri repente conspecti nihil significare aiebant sed esse
acrioris spiritus cursum ex aethere aliqua ui ad inferiora
detrusum aut si exinde praenoscitur aliquid incrementa
claritudinis imperatori portendi gloriosa coeptanti cum constet
flammas suapte natura nullo obstante ad sublimia conuolare 
fracto igitur ut ante dictum est ponte cunctisque transgressis
imperator antiquissimum omnium ratus est militem alloqui sui
rectorisque fiducia properantem intrepide signo itaque per
lituos dato cum centuriae omnes et cohortes et manipuli
conuenissent ipse aggere glebali assistens coronaque celsarum
circumdatus potestatum talia ore sereno disseruit fauorabilis
studio concordi cunctorum  contemplans maximis uiribus et
alacritate uos uigere fortissimi milites contionari disposui
docturus ratione multiplici non nunc primitus ut maledici
mussitant romanos penetrasse regna persidis namque ut lucullum
transeam uel pompeium qui per albanos et massagetas quos alanos
nunc appellamus hac quoque natione perrupta uidit caspios
lacus uentidium nouimus antoni legatum strages per hos tractus
innumeras edidisse  sed ut a uetustate discedam haec quae
tradidit recens memoria replicabo traianus et uerus seuerus
hinc sunt digressi uictores et tropaeati redissetque pari
splendore iunior gordianus cuius monumentum nunc uidimus
honorate apud resainan superato fugatoque rege persarum ni
factione philippi praefecti praetorio sceleste iuuantibus paucis
in hoc ubi sepultus est loco uulnere impio cecidisset nec
errauere diu manes eius inulti quod ueluti librante iustitia
omnes qui in eius  conspirauere cruciabilibus interiere
suppliciis  et illos quidem uoluntas ad altiora propensiores
subire impulit facinora memoranda nos uero miseranda recens
captarum urbium et inultae caesorum exercituum umbrae et damnorum
magnitudines castrorumque amissiones ad haec quae proposuimus
hortantur uotis omnium sociis ut medeamur praeteritis et
honorata huius lateris securitate re publica quae de nobis
magnifice loquatur posteritas relinquamus  adero ubique
uobis adiumento numinis sempiterni imperator et antesignanus et
conturmalis ominibus secundis ut reor at si fortuna uersabilis
in pugna me usquam fuderit mihi uero pro romano orbe memet
uouisse sufficiet ut curtii muciique ueteres et clara prosapia
deciorum abolenda nobis natio molestissima cuius in gladiis
nondum nostrae propinquitatis exaruit cruor  plures
absumptae sunt maioribus nostris aetates ut interirent
radicitus quae uexabant deuicta est perplexo et diuturno marte
carthago sed eam dux inclutus timuit superesse uictoriae
euertit funditus numantiam scipio post multiplices casus
obsidionis emensos fidenas ne imperio subcrescerent aemulae
roma subuertit et faliscos ita oppressit et ueios et suadere
nobis laborat monumentorum ueterum fides ut has ciuitates
aliquando ualuisse credamus  haec ut antiquitatum peritus
exposui superest ut auiditate rapiendi posthabita quae
insidiatrix saepe romani militis fuit quisque agmini cohaerens
incedat cum ad necessitatem congrediendi fuerit uentum signa
propria secuturus sciens quod si remanserit usquam exsectis
cruribus relinquetur nihil enim praeter dolos et insidias
hostium uereor nimium callidorum  ad summam polliceor
uniuersis rebus post haec prospere mitigatis absque omni
praerogatiua principum qui quod dixerint uel censuerint pro
potestate auctoritatis iustum esse existimant rationem me recte
consultorum uel secus si quis exegerit redditurum 
quocirca erigite iam nunc quaeso erigite animos uestros multa
praesumentes et bona aequata sorte nobiscum quidquid occurrerit
difficile subituri et coniectantes aequitati semper solere iungi
uictoriam  conclusa oratione ad hunc gratissimum finem
ductoris gloria proeliator miles exsultans speque prosperorum
elatior sublatis altius scutis nihil periculosum fore uel arduum
clamitabat sub imperatore plus sibi laboris quam gregariis
indicente  maxime omnium id numeri gallicani fremitu
laetiore monstrabant memores aliquotiens eo ductante perque
ordines discurrente cadentes uidisse gentes aliquas alias
supplicantes

  res adigit huc prolapsa ut in excessu celeri situm
monstrare persidis descriptionibus gentium curiose digestis in
quibus aegre uera dixere paucissimi quod autem erit paulo
prolixior textus ad scientiam proficiet plenam quisquis enim
affectat nimiam breuitatem ubi narrantur incognita non quid
signatius explicet sed quid debeat praeteriri scrutatur  hoc
regnum quondam exiguum multisque antea nominibus appellatum ob
causas quas saepe rettulimus cum apud babylona magnum fata
rapuissent alexandrum in uocabulum parthi concessit arsacis
obscure geniti latronum inter adolescentiae rudimenta ductoris
uerum paulatim in melius mutato proposito clarorum contextu
factorum aucti sublimius  qui post multa gloriose et fortiter
gesta superato nicatore seleuco eiusdem alexandri successore
cui uictoriarum crebritas hoc indiderat cognomentum
praesidiisque macedonum pulsis ipse tranquillius agens temperator
oboedientium fuit et arbiter lenis  denique post finitima
cuncta ui uel aequitatis consideratione uel metu subacta
ciuitatum et castrorum castellorumque munimentis oppleta perside
assuefactaque timori esse accolis omnibus quos antea formidabat
medium ipse agens cursum aetatis placida morte decessit
certatimque summatum et uulgi sententiis concinentibus astris ut
ipsi existimant ritus sui consecratione permixtus est omnium
primus  unde ad id tempus reges eiusdem gentis praetumidi
appellari se patiuntur solis fratres et lunae utque
imperatoribus nostris augusta nuncupatio amabilis est et optata
ita regibus parthicis abiectis et ignobilibus antea incrementa
dignitatum felicibus arsacis auspiciis accessere uel maxima 
quam ob rem numinis eum uice uenerantur et colunt eo usque
propagatis honoribus ut ad nostri memoriam non nisi arsacides
si sit usquam in suscipiendo regno cunctis anteponatur et in
qualibet ciuili concertatione quae assidue apud eos eueniunt
uelut sacrilegium quisque caueat ne dextra sua arsaciden arma
gestantem feriat uel priuatum  satisque constat hanc gentem
regna populis ui superatis compluribus dilatasse ad usque
propontidem et thracias sed alte spirantium ducum superbia
licenter grassantium per longinqua aerumnis maximis imminutam
primo per cyrum quem bospori fretum cum multitudine fabulosa
transgressum ad internecionem deleuit tomyris regina scytharum
ultrix acerrima filiorum  deinde cum dareus posteaque xerxes
graeciam elementorum usu mutato aggressi cunctis paene copiis
terra marique consumptis uix ipsi tutum inuenere discessum ut
bella praetereamus alexandri ac testamento nationem omnem in
successoris unius iura translatam  quibus peractis
transcursisque temporibus longis sub consulibus et deinceps in
potestatem caesarum redacta re publica nobiscum hae nationes
subinde dimicarunt paribusque momentis interdum aliquotiens
superatae nonnumquam abiere uictrices  nunc locorum situm
quantum ratio sinit carptim breuiterque absoluam hae regiones
in amplitudines diffusae longas et latas ex omni latere insulosum
et celebre persicum ambiunt mare cuius ostia adeo esse
perhibentur angusta ut ex harmozonte carmaniae promunturio
contra oppositum aliud promunturium quod appellant incolae
maces sine impedimento cernatur  quibus angustiis
permeatis cum latitudo patuerit nimis extensa  qua nauigatio
ad usque urbem teredona porrigitur ubi post iacturas multiplices
pelago miscetur euphrates omnisque sinus dimensione litorea in
numerum uiginti milium stadiorum uelut spatio detornato finitur
cuius per oras omnes oppidorum est densitas et uicorum nauiumque
crebri discursus  ergo permeatis angustiis ante dictis
uenitur ad carmaniae sinum orienti obiectum inde longo
interuallo cantichus nomine panditur sinus australis haud procul
inde alius quem uocant chaliten occiduo obnoxius sideri hinc
praestrictis pluribus insulis e quibus paucae sunt notae
indorum mari iunguntur oceano qui feruentem solis exortum
suscipit omnium primus ipse quoque nimium calens  utque
geographici stili formarunt hac specie distinguitur omnis
circuitus ante dictus ab arctoo cardine ad usque caspias portas
cadusiis conterminat et scytharum gentibus multis et arimaspis
hominibus luscis et feris ab occidua plaga contingit armenios et
nifaten et in asia sitos albanos mare rubrum et scenitas
arabas quos saracenos posteritas appellauit mesopotamiam sub
axe meridiali despectat orienti a fronte contrarius ad gangen
extenditur flumen quod indorum intersecans terras in pelagus
eiectatur australe  sunt autem in omni perside hae regiones
maximae quas uitaxae id est magistri equitum curant et reges
et satrapae nam minores plurimas recensere difficile est et
superfluum assyria susiana media persis parthia carmania
maior hyrcania margiana bactriani sogdiani sacae scythia
infra imaum et ultra eundem montem serica aria paropanisadae
drangiana arachosia et gedrosia  citra omnes propinqua est
nobis assyria celebritate et magnitudine et multiformi
feracitate ditissima quae per populos pagosque amplos diffusa
quondam et copiosa ad unum concessit uocabulum et nunc omnis
appellatur assyria ubi inter bacarum uulgariumque abundantiam
frugum bitumen nascitur prope lacum nomine sosingiten cuius
alueo tigris uoratus fluensque subterraneus percursis spatiis
longis emergit  hic et naphtha gignitur picea specie
glutinosa similis ipsa quoque bitumini cui etiam si auicula
insederit breuis praepedito uolatu submersa penitus euanescit
et cum hoc liquoris ardere coeperit genus nullum inueniet humana
mens praeter puluerem exstinguendi commentum  in his pagis
hiatus quoque conspicitur terrae unde halitus letalis exsurgens
quodcumque animal proxime steterit odore graui consumit quae
lues oriens a profundo quodam puteo cum os eius excesserit
latum ante quam sublimius uagaretur terras circumsitas
inhabitabiles acerbitate fecisset  cuius simile foramen apud
hierapolim phrygiae antehac ut asserunt aliqui uidebatur unde
emergens itidem noxius spiritus perseueranti odore quidquid
prope uenerat corrumpebat absque spadonibus solis quod qua
causa eueniat rationibus physicis permittatur  apud
asbamaei quoque iouis templum in cappadocia ubi amplissimus ille
philosophus apollonius traditur natus prope oppidum tyana
stagno effluens fons cernitur qui magnitudine aquarum inflatus
seseque resorbens numquam extra margines intumescit  intra
hunc circumitum adiabena est assyria priscis temporibus uocitata
longaque assuetudine ad hoc translata uocabulum ea re quod inter
onam et tigridem sita nauigeros fluuios adiri uado numquam
potuit transire enim diabenin dicimus graeci  et ueteres
quidem hoc arbitrantur nos autem didicimus quod in his terris
amnes sunt duo perpetui quos transiimus diabas et adiabas
iunctis naualibus pontibus ideoque intellegi adiabenam
cognominatam ut a fluminibus maximis aegyptos homero auctore et
india et euphratensis ante hoc commagena itidemque hiberia ex
hibero nunc hispania et a baeti amne insigni prouincia baetica
 in hac adiabena ninus est ciuitas quae olim persidis regna
possiderat nomen nini potentissimi quondam regis semiramidis
mariti declarans et ecbatana et arbela et gaugamela ubi dareum
alexander post discrimina uaria proeliorum incitato marte
prostrauit  in omni autem assyria multae sunt urbes inter
quas apamea eminet mesene cognominata et teredon et apollonia
et uologessia hisque similes multae splendidissimae uero et
peruulgatae hae solae sunt tres babylon cuius moenia bitumine
semiramis struxit  arcem enim antiquissimus rex condidit belus
 et ctesiphon quam uardanes temporibus priscis instituit
posteaque rex pacorus incolarum uiribus amplificatam et moenibus
graeco indito nomine persidis effecit specimen summum post hanc
seleucia ambitiosum opus nicatoris seleuci  qua per duces
ueri caesaris ut ante rettulimus expulsata auulsum sedibus
simulacrum comaei apollinis perlatumque romam in aede apollinis
palatini deorum antistites collocarunt fertur autem quod post
direptum hoc idem figmentum incensa ciuitate milites fanum
scrutantes inuenere foramen angustum quo reserato ut pretiosum
aliquid inuenirent ex adyto quodam concluso a chaldaeorum
arcanis labes primordialis exsiluit quae insanabilium ui
concepta morborum eiusdem ueri marcique antonini temporibus ab
ipsis persarum finibus ad usque rhenum et gallias cuncta
contagiis polluebat et mortibus  hic prope chaldaeorum est
regio altrix philosophiae ueteris ut memorant ipsi apud quos
ueridica uaticinandi fides eluxit perfluunt autem has easdem
terras potiores ante alios amnes hi quos praediximus et marses
et flumen regium et euphrates cunctis excellens qui tripertitus
nauigabilis per omnes est riuos insulasque circumfluens et arua
cultorum industria diligentius rigans uomeri et gignendis
arbustis habilia facit  his tractibus susiani iunguntur
apud quos non multa sunt oppida inter alia tamen eminet susa
saepe domicilium regum et arsiana et sele et aracha cetera
breuia sunt et obscura fluuii uero multi per haec loca
discurrunt quibus praestant oroates et harax et mosaeus per
arenosas angustias quae a rubro prohibent caspium mare
aequoream multitudinem inundantes  at in laeua media
confinis hyrcano panditur mari quam ante regnum cyri superioris
et incrementa persidos legimus asiae reginam totius assyriis
domitis quorum plurimos pagos in agropatenae uocabulum
permutatos belli iure possedit  pugnatrix natio et
formidanda post parthos quibus uincitur solis regiones
inhabitans ad speciem quadratae figurae formatas harum terrarum
incolae omnes ad latitudinem nimiam extenduntur eisque maximae
celsitudines imminent montium quos zagrum et orontem et iasonium
uocant  coroni quoque montis altissimi partem habitantes
occiduam frumentariis agris affluunt et uinariis pingui
fecunditate laetissimi fluminibus fontiumque uenis liquidis
locupletes  prabent apud eos prata uirentia fetus equorum
nobilium quibus ut scriptores antiqui docent nosque uidimus
ineuntes proelia uiri summates uehi exsultantes solent quos
nesaeos appellant  abundat itaque ciuitatibus  quibus media
et uicis in modum oppidorum exstructis et multitudine incolarum
utque absolute dicatur uberrimum est habitaculum regum  in
his tractibus magorum agri sunt fertiles super quorum secta
studiisque quoniam huc incidimus pauca conueniet expediri
magian opinionum insignium auctor amplissimus plato hagistiam
esse uerbo mystico docet diuinorum incorruptissimum cultum
cuius scientiae saeculis priscis multa ex chaldaeorum arcanis
bactrianus addidit zoroastres deinde hystaspes rex
prudentissimus darei pater  qui cum superioris indiae
secreta fidentius penetraret ad nemorosam quandam uenerat
solitudinem cuius tranquillis silentiis praecelsa brachmanorum
ingenia potiuntur eorumque monitu rationes mundani motus et
siderum purosque sacrorum ritus quantum colligere potuit
eruditus ex his quae didicit aliqua sensibus magorum infudit
quae illi cum disciplinis praesentiendi futura per suam quisque
progeniem posteris aetatibus tradunt  ex eo per saecula
multa ad praesens una eademque prosapia multitudo creata deorum
cultibus dedicatur feruntque si iustum est credi etiam ignem
caelitus lapsum apud se sempiternis foculis custodiri cuius
portionem exiguam ut faustam praeisse quondam asiaticis regibus
dicunt  huius originis apud ueteres numerus erat exilis
eiusque ministeriis persicae potestates in faciendis rebus
diuinis sollemniter utebantur eratque piaculum aras adire uel
hostiam contrectare antequam magus conceptis precationibus
libamenta diffunderet praecursoria uerum aucti paulatim in
amplitudinem gentis solidae concesserunt et nomen uillasque
inhabitantes nulla murorum firmitudine communitas et legibus suis
uti permissi religionis respectu sunt honorati  ex hoc
magorum semine septem post mortem cambysis regnum inisse persidos
antiqui memorant libri docentes eos darei factione oppressos
imperitandi initium equino hinnitu sortiti  in hac regione
oleum conficitur medicum quo illitum telum si emissum lentius
laxiore arcu  nam ictu exstinguitur rapido  haeserit usquam
tenaciter cremat et si aqua uoluerit abluere quisquam aestus
excitat acriores incendiorum nec remedio ullo quam iactu pulueris
consopitur  paratur autem hoc modo oleum usus communis
herba quadam infectum condiunt harum rerum periti ad
diuturnitatem seruantes et coalescens dum ex materia uenenatur
alia similis oleo crassiori species gignitur apud persas quam
ut diximus naphtham uocabulo appellauere gentili  per haec
loca ciuitates dispersae sunt plures quis omnibus praestant
zombis et patigran et gazaca inter quas opibus et magnitudine
moenium conspicuae sunt heraclia et arsacia et europos et
cyropolis et ecbatana sub iasonio monte in terris sitae
syromedorum  amnes has regiones praetereunt multi quorum
maximi sunt choaspes et gyndes et amardus et charinda et cambyses
et cyrus cui magno et specioso cyrus ille superior rex amabilis
abolito uetere id uocabulum dedit cum ereptum ire regna
scythica festinaret quod et fortis est ut ipse etiam ferebatur
et uias sibi ut ille impetu ingenti molitus in caspium delabitur
mare  per tractus meridianos expansa post haec confinia
litoribus proxima persis habitatur antiqua minutis frugibus diues
et palmite aquarumque copia iucundissima amnes quippe multi per
eam ante dictum influunt sinum quorum maximi sunt batradites et
rogomanius et brisoana atque bagrada  oppida uero
mediterranea sunt ampliora  incertum enim qua ratione per oras
maritimas nihil condiderunt insigne  inter quae persepolis est
clara et ardea et habroatis atque tragonice insulae uero
uisuntur ibi tres tantum tabiana et fara et alexandria  his
propinquant parthyaei siti sub aquilone colentes niuales terras
et pruinosas quorum regiones choatres fluuius interscindit
ceteris abundantior et haec potiora residuis sunt oppida
oenunia moesia charax apamea artacana et hecatonpylos a
cuius finibus per caspia litora ad usque portarum angustias
stadia quadraginta numerantur et mille  feri sunt illic
habitatores pagorum omnium atque pugnaces eosque ita certamina
iuuant et bella ut iudicetur inter alios omnes beatus qui in
proelio profuderit animam excedentes enim e uita morte fortuita
conuiciis insectantur ut degeneres et ignauos  quibus ab
orientali australique plaga arabes beati conterminant ideo sic
appellati quod frugibus iuxta et fetibus et palmite odorumque
suauitate multiplici sunt locupletes magnaeque eorum partes mare
rubrum latere dextro contingunt laeua persico mari collimitant
elementi utriusque potiri bonis omnibus assueti  ubi et
stationes et portus tranquilli sunt plures et emporia densa et
diuersoria regum ambitiosa nimium et decora aquarumque suapte
natura calentium saluberrimi fontes et riuorum fluminumque
multitudo perspicua sospitalisque temperies caeli ut recte
spectantibus nihil eis uideatur ad felicitatem deesse supremam
 ac licet abundet urbibus mediterraneis atque maritimis
campisque copiosis et uallibus has tamen ciuitates habet
eximias geapolim et nascon et baraba itidemque nagara et maefen
et tafra et dioscurida insulas autem complures habet per
utrumque proximas mare quas dinumerare non refert insignior
tamen aliis turgana est in qua serapidis maximum esse dicitur
templum  post huius terminos gentis carmania maior
uerticibus celsis erigitur ad usque indicum pertinens mare
fructuariis arboreisque fetibus culta sed obscurior arabum
terris multo et minor fluminibus tamen ipsa quoque non minus
abundans caespitisque ubere iuxta fecunda  amnes autem sunt
hic ceteris notiores sagareus et saganis et hydriacus sunt etiam
ciuitates licet numero paucae uictu tamen et cultu perquam
copiosae inter quas nitet carmana omnium mater et portospana et
alexandria et hermupolis  interius uero pergenti occurrunt
hyrcani quos eiusdem nominis alluit mare apud quos glebae macie
internecante sementes ruris colendi cura est leuior sed
uescuntur uenatibus quorum uarietate immane quantum exuberant
ubi etiam tigridum milia multa cernuntur feraeque bestiae plures
quae cuiusmodi solent capi commentis dudum nos meminimus
rettulisse  nec ideo tamen stiuam ignorant sed seminibus
teguntur aliquae partes ubi solum est pinguius nec arbusta
desunt in locis habilibus ad plantandum et marinis mercibus
plerique sustentantur  hic amnes duo peruulgati sunt
nominis oxus et maxera quos urgente inedia superantes natatu
aliquotiens tigres improuisae finitima populantur habent etiam
ciuitates inter minora municipia ualidas duas quidem maritimas
socanda et saramanna mediterraneas alias asmurnam et salen et
his nobiliorem hyrcanam  contra hanc gentem sub aquilone
dicuntur abii uersari genus piissimum calcare cuncta mortalia
consuetum quos ut homerus fabulosius canit iuppiter ab idaeis
montibus contuetur  sedes uicinas post hyrcanos sortiti sunt
margiani omnes paene collibus altis undique circumsaepti ideo
a mari discreti et quamquam pleraque sunt ibi deserta aquarum
penuria soli quaedam  sed iasonion et antiochia et nisea
sunt aliis notiora  proximos his limites possident
bactriani natio antehac bellatrix et potentissima persisque
semper infesta antequam circumsitos populos omnes ad dicionem
gentilitatemque traheret nominis sui quam rexere ueteribus
saeculis etiam arsaci formidabiles reges  eius pleraeque
partes ita ut margiana procul a litoribus sunt disparatae sed
humi gignentium fertiles et pecus quod illic per campestria
loca uescitur et montana membris est magis compactum et ualidis
ut indicio sunt cameli a mithridate exinde perducti et primitus
in obsidione cyzicena uisi romanis  gentes isdem bactrianis
oboediunt plures quas exsuperant tochari et ad italiae speciem
crebris fluminibus inundantur e quibus artamis et zariaspes ante
sibi consociati itidemque ochus et orgomanes iuncti conuenis
aquis augent immania oxi fluenta  sunt et hic ciuitates
quas amnes diuersi praestringunt his cedentes ut melioribus
chatrachartae et alicodrae et astatiae et menapilae et bactris
ipsis unde regnum et uocabulum nationis est institutum 
 sub imis montium pedibus quos appellant sogdios inter
quos amnes duo fluunt nauium capacissimi araxates et dymas
 iuga uallesque praecipites in campestrem planitiem fluuii
decurrentes oxiam nomine paludem efficiunt late longeque
diffusam hic inter alia oppida celebrantur alexandria et
cyreschata et drepsa metropolis  his contigui sunt sacae
natio fera squalentia incolens loca solum pecori fructuosa ideo
nec ciuitatibus culta cui ascanimia mons imminet et comedus
praeter quorum radices et uicum quem lithinon pyrgon appellant
iter longissimum patet mercatoribus peruium ad seras subinde
commeantibus  circa defectus et crepidines montium quos
imauos et apurios uocant scythae sunt uarii intra persicos fines
asianis contermini sarmatis halanorumque latus tangentes
extremum qui uelut agentes quodam secessu coalitique solitudine
per interualla dispersi sunt longa assueti uictu uili et
paupertino  et gentes quidem uariae hos incolunt tractus
quas nunc recensere alio properans superfluum puto illud tamen
sciendum est inter has nationes paene ob asperitatem nimiam
inaccessas homines esse quosdam mites et pios ut iaxartae sunt
et galactophagi quorum meminit uates homerus in hoc uersu
      inter flumina
uero multa quae per has terras uel potioribus iungit natura uel
lapsu ipso trahit in mare rhymmus celebris est et iaxartes et
daicus ciuitates autem non nisi tres solas habere noscuntur
aspabota et chauriana et saga  ultra haec utriusque scythiae
loca contra orientalem plagam in orbis speciem consertae
celsorum aggerum summitates ambiunt seras ubertate regionum et
amplitudine circumspectos ab occidentali latere scythis adnexos
a septentrione et orientali niuosae solitudini cohaerentes qua
meridiem spectant ad usque indiam porrectos et gangen
appellantur autem idem montes anniba et nazauicium et asmira et
emodus et opurocorra  hanc itaque planitiem undique prona
decliuitate praeruptam terrasque lato situ distentas duo famosi
nominis flumina oechartis et bautis lentiore meatu percurrunt
et dispar est tractuum diuersorum ingenium hic patulum alibi
molli deuexitate subductum ideoque satietate frugum et pecoribus
et arbustis exuberat  incolunt autem fecundissimam glebam
uariae gentes e quibus anthropophagi et anibi et sizyges et
chardi aquilonibus obiecti sunt et pruinis exortum uero solis
suspiciunt rabannae et asmirae et essedones omnium
splendidissimi quibus athagorae ab occidentali parte cohaerent
et aspacarae baetae uero australi celsitudine montium inclinati
urbibus licet non multis magnis tamen celebrantur et opulentis
inter quas maxime asmira et essedon et asparata et sera nitidae
sunt et notissimae  agunt autem ipsi quietius seres armorum
semper et proeliorum expertes utque hominibus sedatis et
placidis otium est uoluptabile nulli finitimorum molesti caeli
apud eos iucunda salubrisque temperies aeris facies munda
leniumque uentorum commodissimus flatus et abunde siluae
sublucidae a quibus arborum fetus aquarum asperginibus crebris
uelut quaedam uellera molientes ex lanugine et liquore mixtam
subtilitatem tenerrimam pectunt nentesque subtemina conficiunt
sericum ad usus antehac nobilium nunc etiam infimorum sine ulla
discretione proficiens  ipsi praeter alios frugalissimi
pacatioris uitae cultores uitantes reliquorum mortalium coetus
cumque ad coemenda fila uel quaedam alia fluuium transierint
aduenae nulla sermonum uice propositarum rerum pretia solis
oculis aestimantur et ita sunt abstinentes ut apud se tradentes
gignentia nihil ipsi comparent aduenticium  ariani uiuunt
post seras boreae obnoxii flatibus quorum terras amnis uehendis
sufficiens nauibus arias perfluit nomine faciens lacum ingentem
eodem uocabulo dictitatum abundat autem haec eadem aria oppidis
inter quae sunt celebria uitaxa sarmatina et sotira et nisibis
et alexandria unde nauiganti ad caspium mare quingenta stadia
numerantur et mille  his locis paropanisadae sunt proximi
indos ab oriente caucasumque ab occidentali latere prospectantes
ipsi quoque montium defectibus inclinati quos residuis omnibus
maior gordomaris interluit fluuius a bactrianis exsurgens habent
autem etiam ciuitates aliquas quibus clariores sunt agazaca et
naulibus et ortospana unde litorea nauigatio ad usque mediae
fines portis proximos caspiis stadiorum sunt duo milia et
ducenta  ante dictis continui sunt drangiani collibus
cohaerentes  arabium nomine ideo appellatum quod inde
exoritur interque alia duobus municipiis exsultantes
prophthasia et ariaspe ut opulentis et claris  post quos
exaduersum arachosia uisitur dextrum uergens in latus indis
obiecta quam ab indo fluuiorum maximo unde regiones
cognominatae sunt amnis multo minor exoriens aquarum alluit
amplitudine efficitque paludem quam arachotoscrenem appellant
hic quoque ciuitates sunt inter alias uiles alexandria et arbaca
et choaspa  at in penitissima parte persidos gedrosia est
dextra terminos contingens indorum inter minores alios artabio
uberior flumine ubi montes deficiunt arbitani quorum ex pedibus
imis emergentes alii fluuii indo miscentur mittentes nomina
magnitudine potioris ciuitates autem etiam hic sunt inclutae
praeter insulas sed ratira et gynaecon limen meliores residuis
aestimantur  ne igitur orae maritimae spatia alluentia
persidos extremitates per minutias demonstrantes a proposito
longius aberremus id sufficiet dici quod mare praetentum a
caspiis montibus per borium latus ad usque memoratas angustias
nouem milium stadiorum australe uero ab ostiis nili fluminis ad
usque principia carmanorum quattuordecim milium stadiorum numero
definitur  per has nationes dissonas et multiplices hominum
quoque diuersitates sunt ut locorum sed ne generaliter corpora
describamus et mores graciles paene sunt omnes subnigri uel
liuido colore pallentes caprinis oculis torui et superciliis in
semiorbium speciem curuatis iunctisque non indecoribus barbis
capillisque promissis hirsuti omnes tamen promiscue uel inter
epulas festosque dies gladiis cincti cernuntur quem graecorum
ueterum morem abiecisse primos athenienses thucydides est auctor
amplissimus  effusius plerique soluti in uenerem aegreque
contenti multitudine pelicum puerilium stuprorum expertes pro
opibus quisque asciscens matrimonia plura uel pauca unde apud
eos per libidines uarias caritas dispersa torpescit munditias
conuiuiorum et luxum maximeque potandi auiditatem uitantes ut
luem  nec apud eos extra regales mensas hora est praestituta
prandendi sed uenter unicuique uelut solarium est eoque
monente quod inciderit editur nec quisquam post satietatem
superfluos sibi ingerit cibos  immane quantum restricti et
cauti ut inter hostiles hortos gradientes nonnumquam et uineta
nec cupiant aliquid nec contingant uenenorum et secretarum artium
metu  super his nec stando mingens nec ad requisita naturae
secedens facile uisitur persa ita obseruantius haec aliaque
pudenda declinant  adeo autem dissoluti sunt et artuum
laxitate uagoque incessu se iactitantes ut effeminatos
existimes cum sint acerrimi bellatores sed magis artifices quam
fortes eminusque terribiles abundantes inanibus uerbis
insanumque loquentes et ferum magnidici et graues ac taetri
minaces iuxta in aduersis rebus et prosperis callidi superbi
crudeles uitae necisque potestatem in seruos et plebeios
uindicantes obscuros cutes uiuis hominibus detrahunt
particulatim uel solidas nec ministranti apud eos famulo
mensaeque astanti hiscere uel loqui licet uel spuere ita
praestratis pellibus labra omnium uinciuntur  leges apud eos
impendio formidatae inter quas diritate exsuperant latae contra
ingratos et desertores et abominandae aliae per quas ob noxam
unius omnis propinquitas perit  ad iudicandum autem usu
rerum spectati destinantur et integri parum alienis consiliis
indigentes unde nostram consuetudinem rident quae interdum
facundos iurisque publici peritissimos post indoctorum collocat
terga nam quod supersidere corio damnati ob iniquitatem iudicis
iudex alius cogitabatur aut finxit uetustas aut olim recepta
consuetudo cessauit  militari cultu ac disciplina
proludiisque continuis rei castrensis et armaturae quam saepe
formauimus metuendi uel exercitibus maximis equitatus uirtute
confisi ubi desudat nobilitas omnis et splendor pedites enim in
speciem myrmillonum contecti iussa faciunt ut calones
sequiturque semper haec turba tamquam addicta perenni seruitio
nec stipendiis aliquando fulta nec donis et gentes plurimas
praeter eas quas abunde perdomuit sub iugum haec natio miserat
ita audax et ad pulueres martios erudita ni bellis ciuilibus
externisque assidue uexarentur  indumentis plerique eorum
ita operiuntur lumine colorum fulgentibus uario ut licet sinus
lateraque dissuta relinquant flatibus agitari uentorum inter
calceos tamen et uerticem nihil uideatur intectum armillis uti
monilibusque aureis et gemmis praecipue margaritis quibus
abundant assuefacti post lydiam uictam et croesum  restat
ut super ortu lapidis huius pauca succinctius explicentur apud
indos et persas margaritae repperiuntur in testis marinis
robustis et candidis permixtione roris anni tempore praestituto
conceptae cupientes enim uelut coitum quendam humores ex lunari
aspergine capiunt densius oscitando exindeque grauidulae edunt
minutas binas aut ternas uel uniones ideo sic appellatas quod
euisceratae conchulae singulas aliquotiens pariunt sed maiores
 idque indicium est aetheria potius deriuatione quam saginis
pelagi hos oriri fetus et uesci quod guttae matutini roris isdem
infusae claros efficiunt lapillos et teretes uespertini uero
flexuosos contra et rutilos et maculosos interdum minima autem
uel magna pro qualitate haustuum figurantur casibus uariatis
conclusae uero saepissime metu fulgurum inanescunt aut debilia
pariunt aut certe uitiis diffluunt abortiuis  capturas autem
difficiles et periculosas et amplitudines pretiorum illa efficit
ratio quod frequentari sueta litora propter piscantium insidias
declinantes ut quidam coniciunt circa deuios scopulos et
marinorum canum receptacula delitescunt  quod genus gemmae
etiam in britannici secessibus maris gigni legique licet
dignitate suppari non ignoramus

 marcellini historiae liber xxiu  

  post exploratam alacritatem exercitus uno parique ardore
impetrabilem principem superari non posse deum usitato clamore
testati iulianus summae rei finem imponendum maturius credens 
extracta quiete nocturna itinerarium sonare lituos iubet
praestructisque omnibus quae difficultates arduae belli
poscebant candente iam luce assyrios fines ingressus celso
praeter alios spiritu obequitans ordinibus aemulatione sui
cunctos ad officia fortitudinis incendebat  utque ductor usu
et docilitate firmatus metuens ne per locorum insolentiam
insidiis caperetur occultis agminibus incedere quadratis exorsus
est excursatores quidem quingentos et mille sensim praeire
disposuit qui cautius gradientes ex utroque latere itidemque a
fronte ne quis repentinus irrueret prospectabant ipse uero
medios pedites regens quod erat totius roboris firmamentum
dextra legiones aliquas cum neuitta supercilia fluminis
praestringere iussit euphratis cornu uero laeuum cum equitum
copiis arintheo tradidit et hormisdae ducendum confertius per
plana camporum et mollia agmina uero postrema dagalaifus cogebat
et uictor ultimusque omnium osdroenae dux secundinus  deinde
ut hostibus si erupissent usquam uel conspicantibus procul
timorem multitudinis maioris incuteret laxatis cuneis iumenta
dilatauit et homines ut decimo paene lapide postremi
dispararentur a signiferis primis quod arte mira saepe fecisse
pyrrhus ille rex dicitur epirotes opportunis in locis castra
metandi armorumque speciem diffundendi ex industria uel
attenuandi perquam scientissimus ut ubi conuenisset plures
aestimarentur aut pauci  sarcinas uero et calones et
apparationem imbellem impedimentorumque genus omne inter utrumque
latus instituit procedentium ordinatim ne qua ui subita
raperentur ut saepe contigit improtecta classis autem licet
per flumen ferebatur assiduis flexibus tortuosum nec residere
nec praecurrere sinebatur  emenso itaque itinere bidui prope
ciuitatem uenimus duram desertam marginibus amnis impositam in
quo loco greges ceruorum plures inuenti sunt quorum alii confixi
missilibus alii ponderibus illisi remorum ad satietatem omnes
pauerunt pars maxima natatu assueta ueloci alueo penetrato
incohibili cursu euasit ad solitudines notas  exin dierum
quattuor itinere leui peracto uespera incedente cum expeditis
mille impositis nauibus lucillianus comes imperatu principis
mittitur anathan munimentum expugnaturus quod ut pleraque alia
circumluitur fluentis euphratis et nauibus ut praeceptum est
per opportuna dispersis obsidebatur insula nebulosa nocte
obumbrante impetum clandestinum  sed postquam aduenit lux
certa aquatum quidam egressus uisis subito hostibus ululabili
clamore sublato excitos tumultuosis uocibus propugnatores
armauit et mox a specula quadam altissima explorato situ
castrorum quam ocissime cum duarum praesidio nauium amnem
supermeat imperator pone sequentibus nauigiis multis quae
obsidionales machinas aduehebant  iamque muris propinquans
cum non absque discriminibus multis consideraret esse certandum
sermone cum leni tum aspero et minaci hortabatur ad deditionem
defensores qui ad colloquium petito hormisda promissis eius et
iuramentis illecti multa sibi de lenitudine romana spondebant
 denique prae se bouem coronatum agentes quod est apud eos
susceptae pacis indicium descendere suppliciter et statim
munimento omni incenso pusaeus eius praefectus dux aegypti
postea honore tribunatus affectus est reliqui uero cum
caritatibus suis et supellectili humaniore cultu ad syriacam
ciuitatem chalcida transmissi sunt  inter hos miles quidam
cum maximianus perrupisset quondam persicos fines in his locis
aeger relictus prima etiamtum lanugine iuuenis ut aiebat uxores
sortitus gentis ritu complures cum numerosa subole tunc senex
incuruus exsultans proditionisque auctor ducebatur ad nostra
testibus affirmans et praescisse se olim et praedixisse quod
centenario iam contiguus sepelietur in solo romano post quae
saraceni procursatores partis cuiusdam hostium obtulere
laetissimo principi et munerati ad agenda similia sunt remissi
 acciderat aliud postridie dirum uentorum enim turbo exortus
pluresque uertigines concitans ita confuderat omnia ut
tabernacula multa conscinderentur et supini plerique milites
sternerentur uel proni spiritu stabilitatem uestigii subuertente
nec minus eodem die aliud periculosum euenit amne enim repente
extra margines euagato mersae sunt quaedam frumentariae naues
cataractis auulsis ad diffundendas reprimendasque aquas rigare
suetas opere saxeo structis quod utrum per insidias an
magnitudine acciderit fluentorum sciri non potuit  post
perruptam incensamque urbem omnium primam et captiuos transmissos
certiore iam spe prouectus exercitus ad fiduciam elatis uocibus
in fauores principis consurgebat affore sibi etiam deinde dei
caelestis existimans curam  et cui per regiones ignotas de
obscuris erat suspectior cura astus gentis et ludificandi
uarietas timebatur ideoque imperator nunc antesignanus nunc
agminibus cogendis insistens cum expeditis uelitibus ne quid
lateret abstrusum frutecta squalida uallesque scrutabatur
licentiores militum per longinqua discursus affabilitate natiua
prohibendo uel minis  hostiles tamen agros omni frugum
genere diuites cum segetibus et tuguriis inflammari permisit ita
demum cum usui necessaria abunde sibi quisque collegisset et
hoc modo sauciabatur salus hostium nesciorum  bellatores
enim libenter quaesitis dextris propriis utebantur alia uirtutis
suae horrea repperisse existimantes et laeti quod uitae
subsidiis afluentes alimenta seruabant quae nauigiis uehebantur
 hic uino grauis quidam temerarius miles ad ulteriorem ripam
nullo urgente transgressus in conspectu nostro ab hostilibus
captus occisus est

  quibus tali casu patratis ad castra peruenimus nomine
thilutha in medio fluminis sita locum immenso quodam uertice
tumescentem et potestate naturae uelut manu circumsaeptum humana
cuius ad deditionem incolae temptati mollius ut decebat
quoniam asperitas edita uim superabat armorum intempestiuam tunc
defectionem esse firmabant sed hactenus responderunt quod cum
interiora occupauerint protinus gradientes romani se quoque
utpote regnorum sequellas uictoribus accessuros  et post haec
praetermeantes moenia ipsa naues nostras uerecunda quiete
spectabant immobiles quo transito cum ad munimentum aliud
achaiachala nomine uenissemus fluminis circumitione uallatum
arduumque transcensu refutati pari responso discessimus alia
postridie castra ob muros inualidos derelicta praetereuntur
incensa  postera igitur et insequenti die stadiis ducentis
emensis uentum est ad locum baraxmalcha unde amne transito
miliario septimo disparata diacira inuaditur ciuitas
habitatoribus uacua frumento et salibus nitidis plena in qua
templum alti culminis arci uidimus superpositum qua incensa
caesisque mulieribus paucis quae repertae sunt traiecto fonte
scatenti bitumine ozogardana occupauimus oppidum quod formidine
aduenientis exercitus itidem deseruere cultores in quo principis
traiani tribunal ostendebatur  hac quoque exusta biduo ad
refectionem corporum dato prope extremum noctis quae secundum
diem secuta est surena post regem apud persas promeritae
dignitatis et malechus podosacis nomine phylarchus saracenorum
assanitarum famosi nominis latro omni saeuitia per nostros
limites diu grassatus structis hormisdae insidiis quem ad
speculandum exiturum incertum unde praesenserant ideo sunt
temptamento frustrati quod angusta fluminis interluuies et
praealta transiri uado non potuit  et primo lucis exordio
cum essent hostes iam in contuitu uisi tunc primitus corusci
galeis et horrentes indutibus rigidis milites in procinctum
impetu ueloci tendentes eos inuolauere fortissime et quamuis
arcus ualidis uiribus flecterentur et splendor ferri intermicans
romanorum metum augeret ira tamen acuente uirtutem clipeorum
densitate contecti ne possint emittere coegerunt  animatus
his uincendi primitiis miles ad uicum macepracta peruenit in quo
semiruta murorum uestigia uidebantur qui priscis temporibus in
spatia longa protenti tueri ab externis incursibus assyriam
dicebantur  hinc pars fluminis scinditur largis aquarum
agminibus ducens ad tractus babylonos interiores usui agris
futura et ciuitatibus circumiectis alia naarmalcha nomine quod
fluuius regum interpretatur ctesiphonta praetermeat cuius in
exordio turris in modum phari celsior surgit hanc peditatus
omnis pontibus caute digestis transiuit  equites uero cum
iumentis armati clementiores gurgites fluminis obliquati
transnarunt  alia multitudine subita petiti telorum
hostilium quos egressi auxiliares ad cursum leuissimi
fugientiumque ceruicibus insistentes laniatu auium prostrauerunt
 quo negotio itidem gloriose perfecto ad ciuitatem
pirisaboram uentum est amplam et populosam ambitu insulari
circumuallatam cuius obequitans moenia imperator et situm
obsidium omni cautela coeptabat quasi sola formidine oppidanos a
propugnandi studio summoturus quibus per colloquia saepe
temptatis cum nec promissis quisquam flecteretur nec minis
suscipitur oppugnandi exordium et armatorum triplici corona
circumdatis muris a die primo ad usque noctis initium missilibus
certabatur  tum defensores animo praestantes et uiribus per
propugnacula ciliciis undique laxius pansis quae telorum impetus
cohiberent obtecti scutis uimine firmissimo textis et crudorum
tergorum densitate uestitis ualidissime resistebant ferrea
nimirum facie omni quia lamminae singulis membrorum liniamentis
cohaerenter aptatae fido operimento totam hominis speciem
contegebant  et aliquotiens hormisdae ut indigenae et
regalis colloquia petentes obnixe propinquantem probris atque
conuiciis ut male fidum incessebant et desertorem hac lenta
cauillatione die maxima parte exempta tenebrarum silentio primo
multiformes admotae sunt machinae coeptaque altitudo complanari
fossarum  quae uixdum ambigua luce defensores intentius
contemplati eo accedente quod angularem turrim ictus forauit
arietis uiolentior relictis ciuitatis duplicibus muris
continentem occupant arcem asperi montis interrupta planitie
superpositam cuius medietas in sublime consurgens tereti ambitu
argolici scuti speciem ostendebat nisi quod a septemtrione id
quod rotunditati defuerat in euphratis fluenta proiectae cautes
eminentius tuebantur in qua excellebant minae murorum bitumine
et coctilibus laterculis fabricatae quo aedificii genere nihil
esse tutius constat  iamque ferocior miles peruasa urbe
quam uiderat uacuam aduersus oppidanos ab arce multimoda tela
fundentes acri contentione pugnabat cum enim idem prohibitores
catapultis nostrorum urgerentur atque ballistis ipsi quoque ex
edito arcus erigebant fortiter tensos quibus panda utrimque
surgentia cornua ita lentius flectebantur ut nerui digitorum
acti pulsibus uiolentis harundines ferratas emitterent quae
corporibus illisae contrariis letaliter figebantur 
dimicabatur nihilo minus utrubique saxorum manualium nimbis et
neutrubi inclinato momento proelium atrox a lucis ortu ad initium
noctis destinatione magna protractum pari sorte diremptum est
proinde die secuto cum certaretur asperrime multique funderentur
altrinsecus et aequi uigores gesta librarent imperator omnes
aleae casus inter mutuas clades experiri festinans cuneatim
stipatus densetisque clipeis ab ictu sagittarum defensus ueloci
saltu comitantibus promptis prope portam uenit hostilem crasso
ferro crustatam  et licet saxis et glande ceterisque telis
cum periculi sociis premeretur fodicare tamen paratos ualuarum
latera ut aditum patefacerent uocibus increpans crebris non
ante discessit quam telorum congerie quae superiaciebantur se
iam cerneret obruendum  euasit cum omnibus tamen paucis
leuius uulneratis ipse innoxius uerecundo rubore suffusus
legerat enim aemilianum scipionem cum historiarum conditore
polybio megalopolitano arcade et triginta militibus portam
carthaginis impetu simili suffodisse sed fides recepta
scriptorum ueterum recens factum defendit  aemilianus enim
testudine lapidea tectam successerat portam sub qua tutus et
latens dum moles saxeas detegunt hostes urbem nudatam irrupit
iulianus uero locum patentem aggressus obumbrata caeli facie
fragmentis montium et missilibus aegre repulsus abscessit 
his raptim ac tumultuarie agitatis cum operositas uinearum et
aggerum impeditissima a ceteris urgentibus cerneretur machinam
quae cognominatur helepolis iussit expeditius fabricari qua ut
supra docuimus rex usus demetrius superatis oppidis pluribus
poliorcetes appellatus est  ad hanc molem ingentem
superaturam celsarum turrium minas prohibitores oculorum aciem
intentius conferentes itidemque instantiam obsidentium
perpensantes subito uertuntur ad preces circumfusique per turres
ac moenium minas et fidem romanam pansis manibus protestantes
uitam cum uenia postulabant  cumque cessasse operam et
munitores nihil temptare uiderent ulterius quod quietis erat
indicium certum copiam sibi dari conferendi sermonis cum
hormisda poscebant  hocque impetrato mamersidis praesidiorum
praefectus demissus per funem ductusque ad imperatorem ut
obsecrauit uita cum impunitate sibi consortibusque suis firmiter
pacta redire permissus est gestisque nuntiatis plebs omnis
utriusque sexus ad sententiam suam cunetis acceptis pace
foederata cum religionum consecrationibus fidis patefactis
egreditur portis salutarem genium affulsisse sibi clamitans
caesarem magnum et lenem  numerata sunt autem dediticiorum
duo milia et quingenti nam cetera multitudo obsidium ante
suspectans nauigiis paruis permeato amne discessit in hac arce
armorum alimentorumque copia reperta est maxima unde necessariis
sumptis reliqua cum loco ipso exussere uictores

  postera die quam haec acta erant perfertur ad
imperatorem cibos per otium capientem nuntius grauis surenam
persicum ducem procursatorum partis nostrae tres turmas inopinum
aggressum paucissimos trucidasse inter quos strato tribuno unum
rapuisse uexillum  statimque concitus ira immani cum
armigera manu festinatione ipsa tutissimus peruolauit et
grassatoribus foeda consternatione depulsis residuos duos
tribunos sacramento soluit ut desides et ignauos decem uero
milites ex his qui fugerant exauctoratos capitali addixit
supplicio secutus ueteres leges  incensa denique urbe ut
memoratum est constructo tribunali insistens actis gratiis
exercitui conuocato cunctos ad paria facienda deinceps hortabatur
et argenteos nummos centenos uiritim pollicitus cum eos
paruitate promissi percitos tumultuari sensisset ad
indignationem plenam grauitatis erectus  en inquit
persae circumfluentes rerum omnium copiis ditare uos poterit
opimitas gentis si unum spirantibus animis fortiter fecerimus
ex immensis opibus egentissima est tandem credite romana res
publica per eos qui ut augerent diuitias docuerunt principes
auro quietem a barbaris redemptare  direptum aerarium est
urbes exinanitae populatae prouinciae mihi nec facultates nec
propinquitas generis suppetit quamuis ortus sim nobilis praeter
pectus omni liberum metu nec pudebit imperatorem cuncta bona in
animi cultu ponentem profiteri paupertatem honestam nam et
fabricii familiari re pauperes rexere bella grauissima gloria
locupletes  haec uobis cuncta poterunt abundare si
imperterriti deo meque quantum humana ratio patitur caute
ductante mitius egeritis sin resistitis ad seditionum reuoluti
dedecora pristinarum pergite  ut imperatorem decet ego
solus confecto tantorum munerum cursu moriar stando contempturus
animam quam mihi febricula eripiet una aut certe discedam nec
enim ita uixi ut non possim aliquando esse priuatus praeque me
fero et laetor ductores spectatissimos esse nobiscum perfectos
bellicarum omni genere doctrinarum  hac modesta imperatoris
oratione inter secunda et aspera medii miles pro tempore
delenitus assumpta cum meliorum exspectatione fiducia regibilem
se fore pollicitus et morigerum cunctorum aspirante consensu
auctoritatem eius sublimitatemque cordis extollebat in caelum
quod cum uere atque ex animo dicitur solet armorum crepitu leni
monstrari  repetitis post haec tentoriis pro copia rei
praesentis uictui se recreauit et quiete nocturnae animabat
autem iulianus exercitum cum non per caritates sed per
inchoatas negotiorum magnitudines deieraret assidue sic sub
iugum mitteret persas ita quassatum recrearet orbem romanum ut
traianus fertur aliquotiens iurando dicta consuesse firmare
sic in prouinciarum speciem redactas uideam daciam sic pontibus
histrum et aufidum superem et similia plurima  post haec
decursis milibus passuum quattuordecim ad locum quendam est
uentum arua aquis abundantibus fecundantem quo itinere nos
ituros persae praedocti sublatis cataractis undas euagari fusius
permiserunt  itaque humo late stagnante altero die militi
requie data imperator ipse praegressus constratis ponticulis
multis ex utribus et  procia nauibus itidemque consectis
palmarum trabibus exercitum non sine difficultate traduxit 
in his regionibus agri sunt plures consiti uineis uarioque
pomorum genere ubi oriri arbores assuetae palmarum per spatia
ampla ad usque mesenen et mare pertinent magnum instar ingentium
nemorum et quaqua incesserit quisquam termites et spadica cernit
assidua quorum ex fructu mellis et uini conficitur abundantia
et maritari palmae ipsae dicuntur facileque sexus posse discerni
 additur etiam generare feminas seminibus illitas marum
feruntque eas amore mutuo delectari hocque inde clarere quod
contra se uicissim nutantes ne turgidis quidem flatibus
auertuntur et si ex more femina maris non illita fuerit semine
abortus uitio fetus amittit intempestiuos et si qua femina
cuius arboris amore perculsa sit ignoretur unguento ipsius
inficitur truncus et arbor alia naturaliter odoris dulcedinem
concipit hisque indiciis uelut coeundi quaedam proditur fides
 qua cibi copia satur exercitus plures praetergressus est
insulas et ubi formidabatur inopia ibi timor saginae grauis
incessit sagittariorum denique hostilium impetu latenti
temptatus neque inultus prope locum uenit ubi pars maior
euphratis in riuos diuiditur multifidos

  in hoc tractu ciuitas ob muros humiles ab incolis iudaeis
deserta iratorum manu militum conflagrauit quibus actis pergebat
ulterius imperator placida ope numinis ut arbitrabatur
erectior  cumque maozamalcha uenisset urbem magnam et
ualidis circumdatam moenibus tentoriis fixis prouidit sollicite
ne castra repentino equitatus persici turbarentur accursu cuius
fortitudo in locis patentibus immane quantum gentibus est
formidata  et hoc disposito stipatus uelitibus paucis ipse
quoque pedes ciuitatis situm diligenti inquisitione exploraturus
in perniciosas praecipitatus insidias ex ipso uitae discrimine
tandem emersit  namque per latentem oppidi portam persae
decem armati degressi imaque cliuorum peruadentes poplitibus
subsidendo repentino impetu nostros aggressi sunt e quibus duo
conspectiorem habitu principem gladiis petiere destrictis sed
occurrit ictibus erectum altius scutum quo contectus magna
elataque fiducia unius lateri ferrum infixit alterum stipatores
multiplicatis ictibus occiderunt residuis e quibus uulnerati
sunt aliqui disiectis in fugam spoliatisque ambobus reducens
incolumes socios cum exuuiis remeauit ad castra omnium laetitia
magna susceptus  sustulit in hoste prostrato aureum colli
monile torquatus fudit confidentissimum gallum alitis
propugnatione ualerius postea cognomento coruinus hacque gloria
posteritati sunt commendati non inuidemus accedat hoc quoque
monumentis ueteribus facinus pulchrum  constratis postridie
pontibus exercituque trauecto et metatis alibi salubrius castris
uallo duplici circumductis quoniam ut diximus timebantur
solitudines planae oppidi suscepit obsidium periculosum fore
existimans si gradiens prorsus a tergo relinqueret quos
timeret  haec dum magno molimine comparantur surena hostium
dux iumenta adortus quae in lucis palmaribus uescebantur a
cohortibus nostris repulsoriis cum paucorum exitio habitus
frustra discessit  et duarum incolae ciuitatum quas amnes
amplexi faciunt insulas parua sui fiducia trepidi ad
ctesiphontis moenia se contulerunt pars per siluarum densa alii
per paludes uicinas alueis arborum cauatarum inuecti ad unicum
auxilium et potissimum itineris longi quod supererat dilabuntur
ulteriora petituri terrarum  e quibus resistentes aliquos
nostri milites trucidabant ipsi quoque lintribus et cumbis per
uaria discurrentes captiuos alios subinde perducebant id enim
erat librata ratione dispositum ut dum copiae pedestres muros
oppugnant equestres turmae diuisae per globos abigundis
insisterent praedis hocque prouiso nullo prouincialium damno
miles uisceribus hostium pascebatur  iamque imperator muris
duplicibus oppidum ordine circumdatum trino scutorum spe patrandi
incepti maximis uiribus oppugnabat sed ut erat necessarius
appetitus ita effectu res difficillima nam accessus undique
rupibus amfractu celsiore discissis flexuosisque excessibus ob
periculum anceps adeundi copiam denegabat maxime quoniam turres
crebritate et altitudine formidandae montem saxeum arcis
naturaliter editum aequabant et procliuis planities flumini
imminens propugnaculorum firmitate muniebatur  accedebat his
haud leuius malum quod lecta manus et copiosa quae
obsidebatur nullis ad deditionem illecebris flectebatur sed
tamquam superatura uel deuota cineribus patriae resistebat
aduersus eam aegre retentabatur inferens se proteruius miles et
pugnam uel aequo campo iustoque proelio poscens cumque receptui
caneretur assidue animosis hostem urgendi conatibus urebatur
 uicit tamen nostrorum consilium contentionem uirium maximam
diusiisque operibus officia quisque distributa capessit ocissime
hinc enim ardui suggestus erigebantur inde fossarum altitudines
alii complanabant terrarum latibula concaua oblongis tramitibus
alibi struebantur locabant etiam artifices tormenta muralia in
funestos sonitus proruptura  et cuniculos quidem cum uineis
neuitta et dagalaifus curabant ineundis autem conflictibus et
defendendis ab incendio uel eruptionibus machinis praeerat
imperator cumque apparatu omni exscindendae urbis labore
multiplici consummato pugna flagitaretur uictor nomine dux
reuersus est ad usque ctesiphonta itineribus exploratis nulla
obstacula nuntians offendisse  quo efferati gaudio milites
omnes elatique firmioribus animis ad certandum signum
opperiebantur armati  iamque clangore martio sonantibus
tubis strepebant utrimque partes et primi romani hostem undique
lamminis ferreis in modum tenuis plumae contectum fidentemque
quod tela rigentis ferri lapsibus impacta resiliebant crebris
procursationibus et minaci murmure lacessebant nonnumquam compage
scutorum qua uelut testudine infigurabilium fornicum
operiebantur aptissime assiduis motibus laxius dehiscente
contra persae muris obstinatius adhaerentes quantum facere
nitique poterant eludere et frustrari exitiales impetus
conabantur  uerum ubi uimineas crates prae se ferentes
oppugnatores iam moenia perurgerent cum sagittariis funditores
alii quin etiam saxa uoluentes ingentia cum facibus et malleolis
eos longius propulsabant tum aptatae ligneis sagittis ballistae
flexu stridoreque torquebantur creberrima spicula funditantes et
scorpiones quocumque manus peritae duxissent rotundos lapides
euibrabant  iterum deinde ac saepe geminatis congressibus
aestus in meridiem crescens efferuescente uaporatius sole
apparatu operum et studio proeliandi intentos cunctos reuocauerat
fatigatos et sudore perfusos  eodem mentis proposito secuto
quoque die per uaria certaminum genera controuersae partes
dimicantes instanter aequis manibus et pari fortuna discedunt
uerum in omne discrimen armatis proximus princeps ciuitatis
urgebat excidium ne circa muros diu excubans omitteret maiora
quae temptabat  sed in destrictis necessitatibus nihil tam
leue est quod non interdum etiam contra sperata rerum afferat
momenta magnarum cum enim ut saepe discessurae partes leuius
concertarent abusiue incusso ariete qui paulo ante erat
admotus sternitur residuis omnibus altior turris latere coctili
firmissime structa cuius ruina muri contiguum latus secum immani
fragore protraxit  ibi tum uarietate casuum obsidentium
labor obsessorumque industria uicissim facinoribus speciosis
inclaruit nihil enim asperum ira et dolore succenso militi
uidebatur nihil munitoribus erat pro salute currentibus
metuendum aut dirum nam cum anceps pugna diutius feruens
sanguine utrimque multis caedibus fuso diei finisset occasus
tandem fatigationi consulitur  dumque haec luce agerentur ac
palam nuntiatur imperatori peruigili cura distento legionarios
milites quibus cuniculorum erant fodinae mandatae cauatis
tramitibus subterraneis sublicibusque suspensis ima penetrasse
fundamentorum iam si ipse disposuerit euasuros  cum itaque
noctis plerumque processisset aeneatorum accentu signo dato
progrediendi ad pugnam ad arma concursum est et consulto murorum
inuaduntur utrimque frontes ut dum propulsaturi pericula
defensores ultro citroque discurrunt nec proxima fodientis
audiretur ferri tinnitus nec quodam intrinsecus obsistente
cuniculariorum subita manus emergat  quibus ita ut
conuenerat ordinatis et occupatis prohibitoribus patefactisque
latebris euolat exsuperius de uictorum numero miles post quem
magnus tribunus et iouianus notarius quos audax multitudo secuta
his prius confossis quos in aede per quam in lucem prodierant
inuenerunt suspensis gradibus procedentes obtruncarunt uigiles
omnes ex usu moris gentici iustitiam felicitatemque regis sui
canoris uocibus extollentes  extimabatur mars ipse si
misceri hominibus numina maiestatis iura permittunt affuisse
castra lucanorum inuadenti luscino hocque ideo creditum est
quod in congressu flagranti scalas uehens uisus formidandae
uastitatis armatus postridie cum recenseretur exercitus
praecipuo studio quaesitus repperiri non potuit cum se ultro
offerret si miles fuisset memorabilis conscius facti sed ut
tunc qui esset pulchri facinoris auctor penitus est ignoratum
ita nunc enituerunt hi qui fecere fortissime obsidionalibus
coronis donati et pro contione laudati ueterum more  tandem
nudata reseratis aditibus multis lapsura inuaditur ciuitas et
sine sexus discrimine uel aetatis quidquid impetus repperit
potestas iratorum absumpsit alii exitii imminentis timore cum
hinc ignis inde mucrones urgerent ultimum flentes e muris acti
sua sponte praecipites membrisque omnibus infirmati uitam morte
funestiorem paulisper dum caederentur egerunt  extractus
est autem uiuus cum satellitibus octoginta nabdates praesidiorum
magister quem oblatum sibi cum aliis seruari iussit intactum
serenus imperator et clemens diuisa itaque perpensis meritis et
laboribus praeda ipse ut erat paruo contentus mutum puerum
oblatum sibi suscepit gesticularium multa quae callebat nutibus
uenustissimis explicantem et tribus aureis nummis partae
uictoriae praemium iucundum ut existimabat et gratum  ex
uirginibus autem quae speciosae sunt captae ut in perside ubi
feminarum pulchritudo excellit nec contrectare aliquam uoluit
nec uidere alexandrum imitatus et africanum qui haec
declinabant ne frangerentur cupiditate qui se inuictos a
laboribus ubique praestiterunt  inter haec certamina nostrae
partis architectus cuius nomen non suppetit post machinam
scorpionis forte assistens reuerberato lapide quem artifex
titubanter aptauerat fundae obliso pectore supinatus profudit
animam disiecta compage membrorum adeo ut ne signa quidem totius
corporis noscerentur  exin profecto imperatori index
nuntiauerat certus circa muros subuersi oppidi fallaces foueas et
obscuras quales in tractibus illis sunt plurimae subsedisse
manum insidiatricem latenter ut improuiso inde exorta agminis
nostri terga feriret extrema  confestimque ad extrahendam
eam missi sunt compertae fortitudinis pedites qui cum neque
peruadere foraminum aditus nec amendatos intus prolicere possent
ad decernendum collectam stipulam et sarmenta specuum faucibus
aggesserunt unde fumus angustius penetrans ideoque spissior
quosdam uitalibus obstructis necauit alios ignium afflatus
semustos prodire in perniciem coegit abruptam et ita omnibus
ferro incendioque consumptis ad signa repedauit ocius miles hoc
modo ciuitas ampla et populosa uirtute roboris excisa romani in
puluerem concidit et ruinas  post quae tam gloriosa
transitis pontibus multorum amnium concursu continuatis ad
munimenta gemina uenimus aedificiis cauatis exstructa ubi
uictorem comitem exercitus praeuium a transitu fluminis regis
filius progressus a ctesiphonte cum optimatibus et multitudine
armata prohibere conatus cateruis sequentium militum uisis
abscessit

  pergentes itaque protinus ad lucos uenimus agrosque pube
uariorum seminum laetos ubi reperta regia romano more
aedificata quoniam id placuerat mansit intacta  erat etiam
in hac eadem regione extentum spatium et rotundum loricae ambitu
circumclausum destinatas regiis uoluptatibus continens feras
ceruicibus iubatis leones armisque hispidos apros et ursos ut
sunt persici ultra omnem rabiem saeuientes et alia lecta immania
corpora bestiarum quas omnes diffractis portarum obicibus
equites nostri uenatoriis lanceis et missilium multitudine
confoderunt  quo loco pingui satis et cultu qui  bus
coche quam seleuciam nominant haud longius disparatur ubi
uallatis opere tumultuario castris et exercitu omni per aquarum
et pabuli opportuna biduo recreato antegressus cum
procursatoribus princeps et ciuitatem desertam collustrans a caro
principe quondam excisam in qua perpetuus fons stagnum ingens
eiectat in tigridem defluens corpora uidit suffixa patibulis
multa necessitudinum eius quem prodidisse ciuitatem pirisabora
rettulimus supra  hic et nabdates uiuus exustus est quem
extractum cum octoginta e latebris expugnatae docui ciuitatis
eo quod inter exordia obsidii coepti clam pollicitus prodere
dimicauit acerrime adeptusque ueniam insperatam ad id proruperat
insolentiae ut hormisdam laceraret omnibus probris  itaque
aliquantum progressi tristi percellimur facto dum enim tres
procursatorum cohortes expeditae cum cuneo persico decertarent
quem patefactis subito portis profuderat ciuitas proruptores
alii ex contraria fluminis ripa iumenta nos sequentia cum
pabulatoribus paucis licenter palantibus intercipiunt et
obtruncant  unde profectus imperator iratus et frendens
iamque regionibus ctesiphontis propinquans celsum castellum
offendit et munitissimum ad quod explorandum ausus accedere
obscurior ut ipse rebatur cum paucis obequitans muros pauloque
auidius intra ictum telorum repertus latere non potuit statimque
diuersorum missilium nube exagitatus oppetisset tormento murali
ni uulnerato armigero qui lateri eius haerebat ipse scutorum
densitate contectus euitato magno discrimine discessisset 
qua causa concitus immani munimentum disposuit obsidere
prohibitoribus acriter ad resistendum intentis quod loco
fidebant propemodum inaccesso quodque rex cum ambitiosis copiis
passibus citis incedens propediem affore credebatur  iamque
uineis et residuis omnibus quae poscebat obsidium paratis
uigilia secunda praecipiti cum nox casu tunc lunari splendore
nitens his qui propugnaculis insistebant aperte cuncta
monstraret repente in unum pondus coacta multitudo patefactis
subito portis erupit cohortemque necopinantem adorta nostrorum
cecidit complures inter quos etiam tribunus peremptus est
periculum propulsare conatus  quae dum ita aguntur pari modo
ut antea persae ex aduersa fluminis ripa partem adorti nostrorum
interfectis quibusdam uiuos cepere nonnullos et timore simul
quia uenisse in maiorem numerum copiae putabantur hostiles egere
nostri tunc segnius sed ubi animis in audaciam restitutis
armisque raptis inter tumultum exercitus cantu concitus bucinarum
cum minaci murmure festinaret eruptores perterriti reuerterunt
intacti  et imperator ira graui permotus reliquos ex ea
cohorte qui abiecte sustinuerant impetum grassatorum ad
pedestrem compegit militiam quae onerosior est dignitatibus
imminutis  flagrans post haec ad eruendum castellum ubi
periclitatus est operam conuertit et curam nusquam ab
antesignanis ipse digrediens ut inter primos dimicans militi ad
fortiter faciendum esset exemplo spectator probatorque gestorum
quo inter discriminum uertices diu multumque uersato uarietate
munitionum atque telorum et conspiratione oppugnatorum idem
castellum incenditur captum  post quae consideratis
asperitatibus ante gestarum rerum et impendentium requieuit
exercitus labore nimio quassatus multis uictui congruis affatim
distributis uallum tamen sudibus densis et fossarum altitudine
cautius deinde struebatur cum a uicina iam ctesiphonte repentini
excursus et alia formidarentur occulta

  uentum est hinc ad fossile flumen naarmalcha nomine quod
amnis regum interpretatur tunc aridum id antehac traianus
posteaque seuerus egesto solo fodiri in modum canalis amplissimi
studio curauerat summo ut aquis illuc ab euphrate transfusis
naues ad tigridem commigrarent  tutissimumque ad omnia uisum
est eadem loca purgari quae quondam similia persae timentes mole
saxorum obruere multorum hacque ualle purgata auulsis
cataractis undarum magnitudine classis secura stadiis triginta
decursis in alueum eiecta est tigridis et contextis ilico
pontibus congressus exercitus iter cochen uersus promouit 
utque lassitudini succederet quies opportuna in agro consedimus
opulento arbustis et uitibus et cupressorum uiriditate
laetissimo cuius in medio diuersorium opacum est et amoenum
gentiles picturas per omnes aedium partes ostendens regis bestias
uenatione multiplici trucidantis nec enim apud eos pingitur uel
fingitur aliud praeter uarias caedes et bella  proinde
cunctis ex sententia terminatis augustus altius iam contra
difficultates omnes incedens tantumque a fortuna sperans nondum
afflicta ut propius temeritatem multa crebro auderet ualidiores
naues ex his quae alimenta portabant et machinas deoneratas
octogenis impleuit armatis retentoque secum classis robore
firmiore quam in tres diuiserat partes unam cum uictore comite
quiete prima noctis emitti disposuit ut flumine raptim
transmisso ripae occuparentur hostiles  quod cum acri metu
territi duces concordi precatu fieri prohibere temptarent neque
destinationem flecterent principis sublato uexillo ut iussum
est euolant e conspectu quinque subito naues et cum ripas iam
aduentarent facibus et omni materia qua alitur ignis petitae
assiduis iactibus cum militibus iam conflagrassent ni ueloci
uigore pectoris excitus imperator signum sibi datum nostros quod
margines iam tenerent ut mandatum est erexisse proclamans
classem omnem properare citis remigiis adegisset  quo facto
et naues incolumes sunt receptae et residuus miles quamquam
saxis et uarietate telorum ex edito uexaretur post
concertationem acerrimam praealtas ripas et arduas supergressus
stabat immobilis  et miratur historia rhodanum arma et
loricam retinente sertorio transnatatum cum eo momento turbati
quidam milites ueritique ne remanerent post signum erectum
scutis quae patula sunt et incurua proni firmius adhaerentes
eaque licet imperite regendo per uoraginosum amnem uelocitatem
comitati sunt nauium  contra haec persae obiecerunt
instructas catafractorum equitum turmas sic confertas ut
lamminis cohaerenter aptati corporum flexus splendore
praestringerent occursantes obtutus operimentis scorteis equorum
multitudine omni defensa quorum in subsidiis manipuli locati
sunt peditum contecti scutis oblongis et curuis quae texta
uimine et coriis crudis gestantes densius se commouebant post
hos elephanti gradientium collium specie motuque immanium
corporum propinquantibus exitium intentabant documentis
praeteritis formidati  hinc imperator cateruis peditum
infirmis medium inter acies spatium secundum homericam
dispositionem praestituit ne locati priores cedentesque
deformiter cunctos auerterent secum aut postsignani pone omnes
reiecti centurias nullo retinente licentius uerterent terga ipse
cum leuis armaturae auxiliis per prima postremaque discurrens
 ergo ubi uicissim contiguae se cernerent partes cristatis
galeis corusci romani uibrantesque clipeos uelut pedis anapaesti
praecinentibus modulis lenius procedebant et praepilatis
missilibus per procursatores principiis pugnae temptatis excita
undique humus rapido turbine portabatur  et cum undique
solito more conclamaretur uirorumque alacritatem sonantia
classium iuuaret hastis et mucronibus strictis hinc inde
comminus pugnabatur sagittarum periculo miles erat immunis
quantum interiora festinatius occupabat inter quae iulianus
pulsos fulcire subsidiis incitareque tardantes quasi conturmalis
strenuus properabat et rector  laxata itaque acies prima
persarum leni ante dein concito gradu calefactis armis retrorsus
gradiens propinquam urbem petebat quam sequebatur miles itidem
fessus in campis torridis ad usque diei finem a lucis ortu
decernens eiusque occipitiis pertinacius haerens omnem cum
pigrane et surena et narseo potissimis ducibus ad usque
ctesiphontis muros egit praecipitem auersorum feriens suras et
terga  perrupissetque ciuitatis aditus lapsorum agminibus
mixtus ni dux uictor nomine manibus erectis prohibuisset et
uocibus ipse umerum et sagitta praestrictus et timens ne intra
moenium ambitus rapidus miles inconsulte repertus nullosque
inueniens exitus multitudinis pondere circumueniretur 
sonent hectoreas poetae ueteres pugnas fortitudinem thessali
ducis extollant longae loquantur aetates sophanem et aminiam et
callimachum et cynegirum medicorum egregia culmina illa
bellorum non minus illo die quorundam ex nostris inclaruisse
uirtutem omnium confessione monstratur  post timorem
depositum calcatasque ruinas hostilium corporum iusto sanguine
miles etiamtum cruentus ad imperatoris tentoria congregatus
laudes ei perhibebat et gratias quod ignoratus ubique dux esset
an miles  magis tum ita rem prospere gesserat ut caesis
persarum plus minusue duobus milibus et quingentis septuaginta
caderent soli nostrorum qui appellans plerosque nominatim quos
stabili mente aliquid clarum fecisse ipse arbiter perspexit
naualibus donauit coronis et ciuicis et castrensibus  abunde
ratus post haec prosperitates similes aduentare complures
hostias marti parabat ultori et ex tauris pulcherrimis decem ad
hoc perductis nondum aris admoti uoluntate sua nouem procubuere
tristissimi decimus uero qui diffractis uinculis lapsus aegre
reductus est mactatus ominosa signa monstrauit quibus uisis
exclamauit indignatus acriter iulianus iouemque testatus est
nulla marti iam sacra facturum nec resecrauit celeri morte
praereptus

  digesto itaque consilio cum primatibus super ctesiphontis
obsidio itum est in uoluntatem quorundam facinus audax et
importunum esse noscentium id aggredi quod et ciuitas situ ipso
inexpugnabilis defendebatur et cum metuenda multitudine protinus
rex affore credebatur  uicit sententia melior cuius
utilitate princeps sollertissimus approbata arintheum cum manu
peditum expedita ad populandas regiones circumsitas misit
armentis laetas et frugibus hostes pari persecuturum industria
quos dispalatos nuper densi tramites et latebrae texere
notissimae hinc opulenta   sed ille auidae semper ad
ulteriora cupiditatis parui habitis uetantium dictis et
increpitis optimatibus quod ob inertiam otiique desiderium amitti
suaderent prope iam parta regna persidis flumine laeua relicto
infaustis ductoribus praeuiis mediterraneas uias arripere citato
proposuit gradu  et tamquam funesta face bellonae subiectis
ignibus exuri cunctas iusserat naues praeter minores duodecim
quas profuturas pangendis pontibus disposuit uehi carpentis
idque putabat utiliter ordinasse ne relicta classis usui
hostibus foret aut certe ut ab expeditionis primordio factum
est armatorum fere uiginti milia in trahendis occuparentur isdem
nauibus et regendis  dein cum metuens sibi quisque mussaret
monstraretque perspicua ueritas quod repulsus forsitan ariditate
uel altitudine montium ad aquas redire non poterit miles
tortique perfugae aperte faterentur se fefellisse concursu
maximo exstingui iussae sunt flammae et quoniam ignis auctus
immaniter plerasque consumpsit duodecim tantummodo naues
potuerunt intactae seruari quae ut possint custodiri discretae
sunt  hoc casu classe cum non oporteret abolita iulianus
consociato fretus exercitu cum armatorum nulli per diuersa
distringerentur numero potior ad interiora tendebat alimenta
affatim opulentis suggerentibus locis  quo cognito hostes ut
inedia nos cruciarent herbas cum adultis segetibus incenderunt
et conflagratione procedere uetiti statiuis castris dum flammae
senescerent tenebamur insultantesque nobis longius persae nunc
de industria se diffundebant aliquotiens confertius resistentes
ut procul conspicantibus uiderentur aduenisse iam regis auxilia
ideoque eos aestimaremus erupisse ad audaces excursus et insolita
temptamenta  maerebat tamen ob haec imperator et miles quod
nec contabulandi pontis erat facultas amissis nauibus temere nec
occurri poterat hostis aduenticii motibus quem adesse coruscus
nitor indicabat armorum arte pro singulis membris inflexus
hisque accedebat aliud haud exiguum malum quod nec adminicula
quae praestolabamur cum arsace et nostris ducibus apparebant ob
causas impedita praedictas

  has ob res ut solaretur anxios milites princeps captiuos
graciles suapte natura ut omnes paene sunt persae et macie iam
confectos iussit in medium duci nostrosque respiciens en
inquit quos martia ista pectora uiros existimant deformes
illuuie capellas et taetras utque crebri docuerunt euentus
antequam manus conferant abiectis armis uertentes semet in
fugam  quibus dictis remotisque captiuis super rerum summa
consultabatur et multis ultro citroque dictitatis cum reuerti
debere per loca qua uenimus plebs uociferaretur imprudens
resistebat intentius princeps multis cum eo id nequaquam fieri
posse monstrantibus per effusam planitiem pabulo absumpto et
frugibus uicorumque reliquiis exustorum inopia squalentibus
ultima quodque liquentibus iam brumae pruinis omne immaduerat
solum et ruptis riparum terminis aucti inhorruere torrentes 
eo etiam ad difficultatem accedente negotii quod per eas terras
uapore sideris calescentes muscarum et culicum multitudine
referta sunt omnia earumque uolatu dies et astrorum noctu
micantium facies obumbratur  et cum nihil humani proficerent
sensus diu fluctuantes et dubii exstructis aris caesisque
hostiis consulta numinum citabantur utrum nos per assyriam
reuerti censerent an praeter radices montium lenius gradientes
chiliocomum prope corduenam situm ex improuiso uastare quorum
neutrum extis inspectis confore dicebatur  sedit tamen
sententia ut omni spe meliorum succisa corduenam arriperemus et
sextum decimum kalendas iulias promotis iam signis progresso
imperatore cum lucis exordio fumus uel uis quaedam turbinata
pulueris apparebat ut opinari daretur asinorum esse greges
agrestium quorum multitudo in tractibus est illis innumera ideo
simul incedens ut constipatione densa feroces leonum frustrentur
assultus  quidam arbitrabantur arsacen ac duces aduentare
iam nostros rumoribus percitos quod imperator ctesiphonta magnis
uiribus oppugnaret nonnulli persas nobis uiantibus incubuisse
firmabant  ideo inter haec ita ambigua ne quid aduersum
accideret reuocantibus agmina classicis in ualle graminea prope
riuum multiplicato scutorum ordine in orbiculatam figuram metatis
tutius quieuimus castris nec enim ad usque uesperam aere
concreto discerni potuit quidnam esset quod squalidius
uidebatur

 marcellini historiae liber xxu  

  et hanc quidem noctem nullo siderum fulgore splendentem
ut solet in artis rebus et dubiis exegimus nec sedere quoquam
auso nec flectere in quietem lumina prae timore ubi uero primum
dies inclaruit radiantes loricae limbis circumdatae ferreis et
corusci thoraces longe prospecti adesse regis copias indicabant
 hocque uiso accensum properantem congredi militem dirimente
fluuio breui prohibuit imperator et non procul a uallo ipso inter
excursatores nostros et persicos proelio acri conserto machameus
cecidit ductor unius agminis nostri cui propugnaturus maurus
frater dux postea phoenices cum germani trucidasset
interfectorem obuium quemque perterrens infirmatus et ipse
umerum telo pallescentem morte propinqua machameum extrahere
pugna uiribus ualuit magnis  et cum fatiscerent uix toleranda
aestuum magnitudine crebrisque congressibus partes ad ultimum
hostiles turmae graui sunt repulsa discussae hinc recedentibus
nobis longius saraceni secuti sunt et nostrorum metu peditum
repedare compulsi paulo postea innexi persarum multitudini tutius
irruebant romana impedimenta rapturi uerum uiso imperatore ad
alas subsidiarias reuerterunt  qua ex regione profecti ad
hucumbra nomine uillam peruenimus ubi per biduum omnibus ad usum
congruis et satietate quaesita frumenti ultra spem recreati
discessimus et confestim absque his quae tempus uehi permisit
reliqua flammis exusta sunt  postridie exercitu sedatius
procedente extremos qui eo die forte cogendorum agminum officia
sustinebant necopinantes persae adorti negotio leui
interfecissent ni proximus equitatus noster hoc acutius
intellecto per patulas ualles late diffusus tantam molem
discriminis uulneratis qui superuenerant reppulisset  in
hac cecidit pugna adaces nobilis satrapa legatus quondam ad
constantium principem missus ac benigne susceptus cuius exuuiis
interfector iuliano oblatis remuneratus est ut decebat 
eodem die tertiacorum equestris numerus a legionibus incusatus
est quod cum ipsae hostium aduersas irrumperent acies illi
paulatim dilapsi alacritatem paene totius minuissent exercitus
 unde ad indignationem iustam imperator erectus ademptis
signis hastisque diffractis omnes eos qui fugisse arguebantur
inter impedimenta et sarcinas et captiuos agere iter disposuit
ductore eorum qui solus fortiter decertarat aliae turmae
apposito cuius tribunus turpiter proelium deseruisse
conuincebatur  abiecti sunt autem sacramento etiam alii
quattuor ob flagitium simile uexillationum tribuni hoc enim
correctionis moderamine leniori impendentium consideratione
difficultatum contentus est imperator  progressi itaque
septuaginta stadia attenuata rerum omnium copia herbis
frumentisque crematis ex flammis ipsis raptas fruges et pabula
ut quisque uehere potuit conseruauit  hoc etiam loco
relicto cum ad tractum maranga appellatum omnis uenisset
exercitus prope lucis confinia immensa persarum apparuit
multitudo cum merena equestris magistro militiae filiisque regis
duobus et optimatibus plurimis  erant autem omnes cateruae
ferratae ita per singula membra densis lamminis tectae ut
iuncturae rigentes compagibus artuum conuenirent humanorumque
uultuum simulacra ita capitibus diligenter aptata ut
imbratteatis corporibus solidis ibi tantum incidentia tela
possint haerere qua per cauernas minutas et orbibus oculorum
affixas parcius uisitur uel per supremitates narium angusti
spiritus emittuntur  quorum pars contis dimicatura stabat
immobilis ut retinaculis aereis fixam existimares iuxtaque
sagittarii cuius artis fiducia ab incunabulis ipsis gens
praeualuit maxima tendebant diuaricatis brachiis flexiles arcus
ut nerui mammas praestringerent dexteras spicula sinistris
manibus cohaererent summaque peritia digitorum pulsibus argutum
sonantes harundines euolabant uulnera perniciosa portantes 
post hos elephantorum fulgentium formidandam speciem et
truculentos hiatus uix mentes pauidae perferebant ad quorum
stridorem odoremque et insuetum aspectum magis equi terrebantur
 quibus insidentes magistri manubriatos cultros dexteris
manibus illigatos gestabant acceptae apud nisibin memores cladis
et si ferociens animal uires exsuperasset regentis ne reuersum
per suos ut tunc acciderat collisam sterneret plebem uenam
quae caput a ceruice disterminat ictu maximo terebrabant
exploratum est enim aliquando ab hasdrubale hannibalis fratre ita
citius uitam huiusmodi adimi beluarum  quibus non sine
magno terrore perspectis stipatus armatarum cohortium globis cum
primatibus fidentissimus imperator ut flagitabat maior uis et
atrocior lunari acie sinuatisque lateribus occursuros hosti
manipulos instruebat  et ne sagittariorum procursus
nostrorum cuneos disiectaret illatis concitatius signis
spiculorum impetum fregit datoque ad decernendum sollemniter
signo denseti romani pedites confertas hostium frontes nisu
protruserunt acerrimo  et feruente certaminum mole clipeorum
sonitus et uirorum armorumque lugubre sibilantium fragor nihil
perpetiens iam remissum campos cruore et corporum strage contexit
effusius cadentibus persis quibus saepe languidis in conflictu
artius pes pede collatus grauiter obsistebat pugnare fortiter
eminus consuetis et si inclinatas suorum copias senserint
cedendo in modum imbrium pone uersus directis sagittis hostes a
persequendi fiducia deterrere pulsis igitur pondere magnarum
uirium parthis miles solis cursu flammeo diu lassatus signo in
receptum dato in tentoria repetit ad audenda deinceps maiora
sublatus  in hoc proelio persarum maior ut dictum est
apparuit strages nostrorum admodum leuis eminuit tamen inter
uarios certaminum casus uetranionis mors uiri pugnacis qui
legionem ziannorum regebat

  post quae triduo indutiis destinato dum suo quisque
uulneri medetur uel proximi commeatibus nos destitutos inedia
cruciabat iam non ferenda et quoniam frugibus exustis et pabulis
homines in discrimen ultimum uenerant et iumenta ex eo cibo
quem animalia tribunorum uehebant et comitum imae quoque militum
plebi penitus indigenti pars distributa est magna  et
imperator cui non cuppediae ciborum ex regio more sed sub
columellis tabernaculi parcius cenaturo pultis portio parabatur
exigua etiam munifici fastidienda gregario quidquid ad
ministeria postulabatur per contubernia paupertina sui securus
egessit  ipse autem ad sollicitam suspensamque quietem
paulisper protractus cum somno ut solebat depulso ad
aemulationem caesaris iulii quaedam sub pellibus scribens obscuro
noctis altitudine sensus cuiusdam philosophi teneretur uidit
squalidius ut confessus est proximis speciem illam genii
publici quam cum ad augustum surgeret culmen conspexit in
galliis uelata cum capite cornucopia per aulaea tristius
discedentem  et quamquam ad momentum haesit stupore defixus
omni tamen superior metu uentura decretis caelestibus commendabat
relictoque humi strato cubili adulta iam excitus nocte et
numinibus per sacra depulsoria supplicans flagrantissimam facem
cadenti similem uisam aeris parte sulcata euanuisse existimauit
horroreque perfusus est ne ita aperte minax martis apparuerit
sidus  erat autem nitor igneus iste quem diaissonta nos
appellamus nec cadens umquam nec terram contingens corpora enim
qui credit caelitus posse labi profanus merito iudicatur et
demens fit autem hic habitus modis compluribus e quibus
sufficiet pauca monstrare  scintillas quidam putant ab
aetherio candentes uigore parumque porrectius tendere
sufficientes exstingui uel certe radiorum flammas iniectas
nubibus densis acri scintillare contactu aut cum lumen aliquod
cohaeserit nubi id enim in stellae speciem figuratum decurrit
quidem dum uiribus ignium sustentatur amplitudine uero
spatiorum exinanitum in aerium soluitur corpus ad substantiam
migrans cuius attritu incaluit nimio  confestim itaque ante
lucis primitias etrusci haruspices accersiti consultique quid
astri species portenderet noua uitandum esse cautissime
responderunt ne quid tunc temptaretur ex tarquitianis libris in
titulo de rebus diuinis id relatum esse monstrantes quod face
in caelo uisa committi proelium uel simile quidquam non
oportebit  quo etiam id inter alia multa spernente orabant
haruspices saltim aliquot horis profectionem differri et ne hoc
quidem sunt adepti imperatore omni uaticinandi scientiae
reluctante sed exorto iam die promota sunt castra

  hinc nos egressos persae cum saepe afflicti peditum
stabiles pugnas horrerent structis insidiis occulte comitabantur
altrinsecus uiantes cateruas a celsis collibus explorando ut id
suspicans miles ad usque perpetuum diem nec uallum erigeret nec
sudibus se communiret  dumque teguntur firmiter latera et
exercitus pro locorum situ quadratis quidem sed laxis incedit
agminibus inuasa subito terga pone uersus arma cogentium
principi indicatur etiamtum inermi ad speculanda anteriora
progresso  qua concitus clade oblitus loricae scuto inter
tumultum arrepto properans ultimis ferre suppetias reuocatur alio
metu qui etiam antesignanos unde discesserat paria perpeti
nuntiabat  quae dum sine respectu periculi sui redintegrare
festinat ex alia parte catafractorum parthicus globus centurias
adoritur medias ac sinistro cornu inclinato acriter superfusus
faetorem elephantorumque stridorem impatienter tolerantibus
nostris contis et multiplicatis missilibus decernebat  uerum
principe uolitante inter prima discrimina proeliorum exsiliuit
nostra succinctior armatura auersorumque persarum et beluarum
suffragines concidebat et dorsa  quos cum iulianus cauendi
immemor diffluxisse trepidos elatis uociferando manibus aperte
demonstrans irasque sequentium excitans audenter effunderet semet
in pugnam clamabant hinc inde candidati quos disiecerat
terror ut fugientium molem tamquam ruinam male compositi
culminis declinaret et incertum unde subita equestris hasta
cute brachii eius praestricta costis perfossis haesit in ima
iecoris fibra  quam dum auellere dextra manu conatur acuto
utrimque ferro digitorum neruos sensit excisos et prouolutus
iumento praesentiumque ueloci concursu relatus in castra
medicinae ministeriis fouebatur  moxque ubi lenito paulisper
dolore timere desiit magno spiritu contra exitium certans arma
poscebat et equum ut reuiso proelio suorum fiduciam repararet ac
uideretur sui securus alienae salutis sollicitudine uehementer
astringi eo uigore licet in negotio dispari quo epaminondas ille
dux inclutus letaliter apud mantineam saucius et reuectus ex
acie cura quaerebat sollicita scutum quod cum uidisset propius
laetior ui uulneris interiit et qui animam intrepidus amittebat
iacturam clipei formidauit  sed cum uires parum sufficerent
uoluntati sanguinisque profluuio uexaretur mansit immobilis ideo
spe deinceps uiuendi absumpta quod percunctando phrygiam
appellari locum ubi ceciderat comperit hic enim obiturum se
praescripta audierat sorte  reducto ad tentoria principe
incredibile dictu est quo quantoque ardore miles ad uindictam
ira et dolore feruentior inuolabat hastis ad scuta concrepans
etiam mori si tulisset fors obstinatus et quamuis offundebatur
oculis altitudo pulueris et aestus calescens officeret
alacritati membrorum tamen uelut exauctoratus amisso ductore
sine parsimonia ruebat in ferrum  contra animosius persae
sagittarum uolantium crebritate conspectum sui rapiebant
oppositis quos elephanti tardius praecedentes magnitudine
corporum cristarumque horrore pauorem iumentis incutiebant et
uiris  concursus itaque armatorum et cadentium gemitus
equorum flatus tinnitus ferri procul audiebatur quamdiu
satietate uulnerum partibus fessis nox diremit certamina iam
tenebrosa  quinquaginta tum persarum optimates et satrapae
cum plebe maxima ceciderunt inter has turbas merena et nohodare
potissimis ducibus interfectis obstupescat magniloquentia
uetustatis diuersis in locis proelia uiginti marcelli sicinium
dentatum adiciat ornatum militarium multitudine coronarum
miretur super his sergium qui uiciens et ter uulneratus est in
uariis pugnis ut fertur cuius posteritatis ultimus catilina
claras gloriarum adoreas sempiternis maculis obumbrauit 
deformabat tamen tristitia laetiores euentus dum haec enim post
discessum ducis ubique aguntur exercitus cornu dextro defetigato
et anatolio interfecto qui tunc erat officiorum magister
salustius praefectus actus in exitium praeceps et opera sui
apparitoris ereptus phosphorio amisso consiliario qui ei aderat
casu euasit et fugam  palatini quidam militesque per
multa discrimina occupato castelli uicini praesidio post diem
denique tertium iungi exercitui potuerunt  quae dum ita
aguntur iulianus in tabernaculo iacens circumstantes allocutus
est demissos et tristes aduenit o socii nunc abeundi tempus e
uita impendio tempestiuum quam reposcenti naturae ut debitor
bonae fidei redditurus exsulto non ut quidam opinantur
afflictus et maerens philosophorum sententia generali perdoctus
quantum corpore sit beatior animus et contemplans quotiens
condicio melior a deteriore secernitur laetandum esse potiusquam
dolendum illud quoque aduertens quod etiam dii caelestes
quibusdam piissimis mortem tamquam summum praemium persoluerunt
 munus autem id mihi delatum optime scio ne difficultatibus
succumberem arduis neue me proiciam umquam aut prosternam
expertus quod dolores omnes ut insultant ignauis ita
persistentibus cedunt  nec me gestorum paenitet aut grauis
flagitii recordatio stringit uel cum in umbram et angustias
amendarer uel post principatum susceptum animum tamquam a
cognatione caelitum defluentem immaculatum ut existimo
conseruaui et ciuilia moderatius regens et examinatis rationibus
bella inferens repellens tametsi prosperitas simul utilitasque
consultorum non ubique concordent quoniam coeptorum euentus
superae sibi uindicant potestates  reputans autem iusti esse
finem imperii oboedientium commodum et salutem ad tranquilliora
semper ut nostis propensior fui licentiam omnem actibus meis
exterminans rerum corruptricem et morum gaudensque abeo sciens
quod ubicumque me uelut imperiosa parens consideratis periculis
obiecit res publica steti fundatus turbines calcare fortuitorum
assuefactus  nec fateri pudebit interiturum me ferro dudum
didici fide fatidica praecinente ideoque sempiternum ueneror
numen quod non clandestinis insidiis nec longa morborum
asperitate uel damnatorum fine decedo sed in medio cursu
florentium gloriarum hunc merui clarum ex mundo digressum aequo
enim iudicio iuxta timidus est et ignauus qui cum non oportet
mori desiderat et qui refugiat cum sit opportunum 
hactenus loqui uigore uirium labente sufficiet super imperatore
uero creando caute reticeo ne per imprudentiam dignum praeteream
aut nominatum quem habilem reor anteposito forsitan alio ad
discrimen ultimum trudam ut alumnus autem rei publicae frugi
opto bonum post me repperiri rectorem  post haec placide
dicta familiares opes iunctioribus uelut supremo distribuens
stilo anatolium quaesiuit officiorum magistrum quem cum beatum
fuisse salustius respondisset praefectus intellexit occisum
acriterque amici casum ingemuit qui  eletantem contempserat
suum  et flentes inter haec omnes qui aderant auctoritate
integra etiam tum increpabat humile esse caelo sideribusque
conciliatum lugeri principem dicens  quibus ideo iam
silentibus ipse cum maximo et prisco philosophis super animorum
sublimitate perplexius disputans hiante latius suffossi lateris
uulnere et spiritum tumore cohibente uenarum epota gelida aqua
quam petiit medio noctis horrore uita facilius est absolutus
anno aetatis altero et tricensimo natus apud constantinopolim a
pueritia usque parentis obitu destitutus constanti quem post
fratris constantini excessum inter complures alios turba
consumpsit imperii successorum et basilina matre iam inde a
maioribus nobili

  uir profecto heroicis connumerandus ingeniis claritudine
rerum et coalita maiestate conspicuus cum enim sint ut
sapientes definiunt uirtutes quattuor praecipuae temperantia
prudentia iustitia fortitudo eisque accedentes extrinsecus
aliae scientia rei militaris auctoritas felicitas atque
liberalitas intento studio coluit omnes ut singulas  et
primum ita inuiolata castitate enituit ut post amissam coniugem
nihil umquam uenerium  augis larens illud aduertens quod apud
platonem legitur sophoclen tragoediarum scriptorem aetate
grandaeuum interrogatum ecquid adhuc feminis misceretur
negantem id adiecisse quod gauderet harum rerum amorem ut
rabiosum quendam effugisse dominum et crudelem  item ut hoc
propositum ualidius confirmaret recolebat saepe dictum lyrici
bacchylidis quem legebat iucunde id asserentis quod ut
egregius pictor uultum speciosum effingit ita pudicitia celsius
consurgentem uitam exornat quam labem in adulto robore
iuuentutis ita caute uitauit ut ne suspicione quidem tenus
libidinis ullius uel citerioris uitae ministris incusaretur ut
saepe contingit  hoc autem temperantiae genus crescebat in
maius iuuante parsimonia ciborum et somni quibus domi forisque
tenacius utebatur namque in pace uictus eius mensarumque
tenuitas erat recte noscentibus admiranda uelut ad pallium mox
reuersuri per uarios autem procinctus stans interdum more
militiae cibum breuem uilemque sumere uisebatur  ubi uero
exigua dormiendi quiete recreasset corpus laboribus induratum
expergefactus explorabat per semet ipsum uigiliarum uices et
stationum post haec seria ad artes confugiens doctrinarum  et
si nocturna lumina inter quae lucubrabat potuissent uoce ulla
testari profecto ostenderant inter hunc et quosdam principes
multum interesse quem norant uoluptatibus ne ad necessitatem
quidem indulsisse naturae  dein prudentiae eius indicia fuere
uel plurima e quibus explicari sufficiet pauca armatae rei
scientissimus et togatae ciuilitati admodum studens tantum sibi
arrogans quantum a contemptu et insolentia distare existimabat
uirtute senior quam aetate studiosus cognitionum omnium et
indeclinabilis aliquotiens iudex censor in moribus regendis
acerrimus placidus opum contemptor mortalia cuncta despiciens
postremo id praedicabat turpe esse sapienti cum habeat animum
captare laudes ex corpore  quibus autem iustitiae inclaruit
bonis multa significant primo quod erat pro rerum hominum
distinctione sine crudelitate terribilis deinde quod paucorum
discrimine uitia cohibebat tum autem quod minabatur ferro
potiusquam utebatur  postremo ut multa praeteream constat
eum in apertos aliquos inimicos insidiatores suos ita
consurrexisse mitissime ut poenarum asperitatem genuina
lenitudine castigaret  fortitudinem certaminum crebritas
ususque bellorum ostendit et patientia frigorum immanium et
feruoris cumque corporis munus a milite ab imperatore uero
animi poscitur ipse trucem hostem ictu confecit audacter
congressus ac nostros cedentes obiecto pectore suo aliquotiens
cohibuit solus regnaque furentium germanorum excindens et in
puluere uaporato persidis augebat fiduciam militis dimicans inter
primos  castrensium negotiorum scientiam plura declarant et
nota ciuitatum oppugnationes et castellorum inter ipsos
discriminum uertices acies figura multiformi compositae
salubriter et caute castra metata praetenturae stationesque
agrariae totis rationibus ordinatae  auctoritas adeo ualuit
ut dilectus artissime dum timetur ac si periculorum socius et
laborum et inter concertationes acerrimas animaduerti iuberet in
desides et caesar adhuc sine stipendio regeret militem feris
oppositum gentibus ut dudum est dictum allocutusque tumentes
armatos discessurum ad uitam minaretur priuatam ni tumultuare
desistent  denique id pro multis nosse sufficiet exhortatum
eum supplici contione militem gallicanum pruinis assuetum et
rheno peragratis spatiis regionum extentis per tepentem assyriam
ad usque confinia traxisse medorum  felicitas ita eminuit
ut ipsis quodammodo ceruicibus fortunae aliquamdiu bonae
gubernatricis euectus uictoriosis cursibus difficultates
superstaret immensas et postquam ex occidua plaga digressus est
quoad fuit in terris quieuere nationes omnes immobiles ac si
quodam caduceo leniente mundana  liberalitatis eius
testimonia plurima sunt et uerissima inter quae indicta sunt
tributorum admodum leuia coronarium indultum remissa debita
multa diuturnitate congesta aequata fisci iurgia cum priuatis
uectigalia ciuitatibus restituta cum fundis absque his quos
uelut iure uendidere praeteritae potestates quodque numquam
augendae pecuniae cupidus fuit quam cautius apud dominos seruari
existimabat id aliquotiens praedicans alexandrum magnum ubi
haberet thesauros interrogatum apud amicos beniuole
respondisse  digestis bonis quae scire potuimus nunc ad
explicanda eius uitia ueniamus licet dicta sint carptim
leuioris ingenii uerum hoc instituto rectissimo temperabat
emendari se cum deuiaret a fruge bona permittens  linguae
fusioris et admodum raro silentis praesagiorum sciscitationi
nimiae deditus ut aequiperare uideretur in hac parte principem
hadrianum superstitiosus magis quam sacrorum legitimus
obseruator innumeras sine parsimonia pecudes mactans ut
aestimaretur si reuertisset de parthis boues iam defuturos
marci illius similis caesaris in quem id accipimus dictum
          
  uolgi plausibus laetus laudum etiam ex minimis
rebus intemperans appetitor popularitatis cupiditate cum
indignis loqui saepe affectans  uerum tamen cum haec essent
aestimari poterat ut ipse aiebat uetus illa iustitia quam
offensam uitiis hominum aratus extollit in caelum eo imperante
redisse rursus ad terras ni quaedam ad arbitrium agens interdum
ostenderet se dissimilem sui  namque et iura condidit non
molesta absolute quaedam iubentia fieri uel arcentia praeter
pauca inter quae erat illud inclemens quod docere uetuit
magistros rhetoricos et grammaticos christianos ni transissent
ad numinum cultum  illud quoque itidem parum ferendum quod
municipalium ordinum coetibus patiebatur iniuste quosdam annecti
uel peregrinos uel ab his consortiis priuilegiis aut origine
longe discretos  figura tali situque membrorum mediocris
erat staturae capillis tamquam pexis et mollibus hirsuta barba
in acutum desinente uestitus uenustate oculorum micantium
flagrans qui mentis eius argutias indicabant superciliis
decoris et naso rectissimo ore paulo maiore labro inferiore
demisso opima et incurua ceruice umeris uastis et latis ab
ipso capite usque unguium summitates liniamentorum recta compage
unde uiribus ualebat et cursu  et quoniam eum obtrectatores
nouos bellorum tumultus ad perniciem rei communis insimulant
concitasse sciant docente ueritate perspicue non iulianum sed
constantinum ardores parthicos succendisse cum metrodori
mendaciis auidius acquiescit ut dudum rettulimus plene 
unde caesi ad indignationem exercitus nostri capti militares
aliquotiens numeri urbes excisae rapta munimenta uel diruta
prouinciae grauibus impensis exhaustae et ad effectum tendentibus
minis cuncta petebantur a persis ad usque bithynos et litora
propontidis  at in galliis feruorum tenore gliscente
diffusis per nostra germanis iamque alpibus ad uastandam italiam
perrumpendis nihil multa et nefanda perpessis hominibus praeter
lacrimas supererat et terrores ubi et praeteritorum recordatio
erat acerba et exspectatio tristior impendentium quae omnia
iuuenis iste ad occiduam plagam specie caesaris missus regesque
pro mancipiis agitans ignobilibus cuncta paene mira dictu
celeritate correxit  itaque ut orientem pari studio
recrearet adortus est persas triumphum exinde relaturus et
cognomentum si consiliis eius et factis illustribus decreta
caelestia congruissent  et cum sciamus adeo experimenta
quosdam ruere improuidos ut bella interdum uicti et naufragi
repetant maria et ad difficultates redeant quibus succubuere
saepissime sunt qui reprehendant paria repetisse principem
ubique uictorem

  nec fuit post haec lamentis aut fletibus locus corpore
enim curato pro copia rerum et temporis ut ubi ipse olim
statuerat conderetur principio lucis secutae quae erat quintum
kalendas iulias hostibus ex omni latere circumfusis collecti
duces exercitus aduocatisque legionum principiis et turmarum
super creando principe consultabant  discissique studiis
turbulentis arintheus et uictor et e palatio constanti residui de
parte sua quendam habilem scrutabantur contra neuitta et
dagalaifus proceresque gallorum uirum talem ex commilitio suo
quaeritabant  quae dum ambiguntur nulla uariante sententia
itum est uoluntate omnium in salutium eoque causante morbos et
senectutem honoratior aliquis miles aduertens destinatius
reluctantem et quid ageretis ait si id bellum uobis curandum
commisisset absens ut saepe factum est imperator nonne
posthabitis ceteris militem instantibus aerumnis eriperetis id
nunc agite et si mesopotamiam uidere licuerit utriusque
exercitus consociata suffragia legitimum principem declarabunt
 inter has exiguas ad tantam rem moras nondum pensatis
sententiis tumultuantibus paucis ut in rebus extremis saepe est
factum iouianus eligitur imperator domesticorum ordinis primus
paternis meritis mediocriter commendabilis erat enim uarroniani
notissimi comitis filius haud dudum post depositum militiae
munus ad tranquilliora uitae digressi  et confestim
indumentis circumdatus principalibus subitoque productus e
tabernaculo per agmina iam discurrebat proficisci parantia 
et quoniam acies ad usque lapidem quartum porrigebatur
antesignani clamare quosdam iouianum audientes augustum eadem
multo maius sonabant gentilitate enim prope perciti nominis
quod una littera discernebat iulianum recreatum arbitrati sunt
deduci magnis fauoribus ut solebat uerum cum incuruus ille
uisus et longior aduentaret suspicati quod acciderat in
lacrimas effusi sunt omnes et luctum  quodsi grauis quidam
aequitatis spectator in ultimo rerum spiritu factum criminatur
improuide nauticos idem iustius incusabit si amisso perito
nauigandi magistro saeuientibus flabris et mari clauos regendae
nauis cuilibet periculi socio commiserunt  his ita caeco
quodam iudicio fortunae peractis iouianorum signifer quos
uarronianus rexerat dudum cum nouo dissidens principe etiamtum
priuato ut patris eius obtrectator molestus periculum ex inimico
metuens iam communia supergresso discessit ad persas ac data
dicendi copia quae sciret docet saporem iam propinquantem
exstincto quem uerebatur turbine concitato calonum ad umbram
imperii iouianum adhuc protectorem ascitum inertem quendam et
mollem  hoc ille audito quod semper trepidis uotis  et
inopina prosperitate elatus multitudine ex regio equitatu
adiuncta his qui dimicauere nobiscum celeri disposuit gradu
agminis nostri inuadi terga postremi

  quae dum ultro citroque ordinantur hostiis pro iouiano
 extisque inspectis pronuntiatum est eum omnia perditurum
si intra uallum remansisset ut cogitabat superiorem uero fore
profectum  proinde egredi iam coeptantes adoriuntur nos
elephantis praeuiis persae ad quorum faetorem inaccessum
terribilemque equis inter initia turbatis et uiris iouiani et
herculiani occisis beluis paucis catafractis equitibus acriter
restiterunt  dein legiones iouiorum atque uictorum
laborantibus suis ferentes auxilium elephantos duo strauerunt cum
hostium plebe non parua et in laeuo proelio uiri periere
fortissimi iulianus et macrobius et maximus legionum tribuni
quae tunc primas exercitus obtinebant  hisque sepultis ut
rerum angustiae permiserunt prope confinia noctis cum ad
castellum sumere nomine citis passibus tenderemus iacens
anatolii corpus est agnitum quod tumultuaria opera terrae
mandatum est hic et milites sexaginta cum palatinis recepimus
quos in munimentum  uaccatum confugisse rettulimus  secuto
deinde die pro captu locorum reperta  est in ualle castra
ponuntur uelut murali ambitu circumclausa praeter unum exitum
eundemque patentem undique in modum mucronum praeacutis sudibus
fixis  hocque uiso e saltibus nos hostes diuersitate telorum
et uerbis turpibus incessebant ut perfidos et lectissimi
principis peremptores audierant enim ipsi quoque referentibus
transfugis rumore iactato incerto iulianum telo cecidisse romano
 ausi denique inter haec equitum cunei porta perrupta
praetoria prope ipsum tabernaculum principis aduenire occisis
multis suorum et uulneratis ui repulsi sunt magna  egressi
exinde proxima nocte charcham occupauimus locum ideo tuti quod
riparum aggeribus humana manu instructis ne saraceni deinceps
assyriam persultarent nostrorum agmina nullus ut ante uexabat
 cumque his kalendis iuliis stadiis triginta confectis
ciuitatem nomine duram aduentaremus fatigatis iumentis uectores
eorum nouissimi pedibus incedentes a saracena multitudine
circumsaepti protinus interissent ni expeditiores turmae
nostrorum opem laborantibus attulissent  hos autem saracenos
ideo patiebamur infestos quod salaria muneraque plurima a
iuliano ad similitudinem praeteriti temporis accipere uetiti
questique apud eum solum audierant imperatorem bellicosum et
uigilantem ferrum habere non aurum  in hoc loco persarum
obstinatione tritum est quadriduum nam progredientes nos
sequebantur crebris lacessitionibus retrahentes et cum staremus
ut pugnaturi gradum sensim referentes moris diuturnis
excruciabant iamque ut solent extrema metuentibus etiam ficta
placere fama circumlata fines haud procul limitum esse nostrorum
exercitus uociferans immodeste dari sibi copiam transeundi
tigridis flagitabat  quibus oppositus cum rectoribus
imperator tumentemque iam canis exortu sideris amnem ostendens
ne se periculosis committerent gurgitibus exorabat nandi
imperitos asserens esse complures simulque adiciens hostiles
manus hinc inde margines superfusi fluminis occupasse  sed
cum haec saepe congeminando refragaretur in cassum milesque
conclamans magno contentionis fragore minaretur extrema id
impetratur aegerrime ut mixti cum arctois armatis galli amnem
primi omnium penetrarent ut his magnitudine fluentorum abreptis
residuorum pertinacia frangeretur aut si id perfecissent
innocui transitus fidentior temptaretur  electique sunt ad
id negotium habiles qui maxima prae ceteris flumina transmeare
in regionibus genuinis a prima pueritia sunt instituti et cum
latendi copiam nocturna quies daret tamquam e transenna simul
emissi spe citius ripas occupauere contrarias persarumque
conculcatis pluribus et truncatis quos loca seruare dispositos
securitas placido uinxerat somno efficacis audaciae signum
elatis manibus contortisque sagulis ostendebant  hoc longe
conspecto ardens ad transitum miles ea mora tantummodo tenebatur
quod utribus e caesorum animalium coriis coagmentare pontes
architecti promittebant

  quae dum uanis conatibus agitabantur rex sapor et procul
absens et cum prope uenisset exploratorum perfugarumque ueris
uocibus docebatur fortia facta nostrorum foedas suorum strages
et elephantos quod numquam se regnante meminerat interfectos
exercitumque romanum continuis laboribus induratum post casum
gloriosi rectoris non saluti suae ut memorabat consulere sed
uindictae difficultatemque rerum instantium aut uictoria summa
aut morte memorabili finiturum  ob quae reputabat multa et
formidanda diffusum abunde militem per prouincias leui tessera
colligi posse expertus et sciens populum suum post amissam
maximam plebem ultimis terroribus deformatum simul comperiens in
mesopotamia relictum haud multo minorem exercitum  quae
super omnia hebetarunt eius anxiam mentem uno parique natatu
quingenti uiri transgressi tumidum flumen incolumes custodibusque
confossis reliquos consortes suos ad similem fiduciam
concitasse  haec inter cum neque pontes compaginari
paterentur undae torrentes et absumptis omnibus quae mandi
poterant utilibus ullis acto miserabiliter biduo furebat inedia
iraque percitus miles ferro properans quam fame ignauissimo
genere mortis absumi  erat tamen pro nobis aeternum dei
caelestis numen et persae praeter sperata priores super fundanda
pace oratores surenam et optimatem alium mittunt animos ipsi
quoque despondentes quos omnibus paene proeliis pars romana
superior grauius quassabat in dies  condiciones autem
ferebant difliciles et perplexas fingentes humanorum respectu
reliquias exercitus redire sinere clementissimum regem si quae
iubet impleuerit cum primatibus caesar  contra hos cum
salutio praefecto mittitur arintheus et dum deliberatur
examinatius quid finiri deberet dies quattuor sunt euoluti
inedia cruciabiles et omni supplicio tristiores  quo temporis
spatio antequam hi mitterentur si exabusus princeps paulatim
terris hostilibus excessisset profecto uenisset ad praesidia
corduenae uberis regionis et nostrae ex eo loco in quo haec
agebantur centesimo lapide disparatae  petebat autem rex
obstinatius ut ipse aiebat sua dudum a maximiano erepta ut
docebat autem negotium pro redemptione nostra quinque regiones
transtigritanas arzanenam et moxoenam et zabdicenam itidemque
rehimenam et corduenam cum castellis quindecim et nisibin et
singaram et castra maurorum munimentum perquam opportunum 
et cum pugnari deciens expediret ne horum quidquam dederetur
adulatorum globus instabat timido principi procopii metuendum
subserens nomen eumque affirmans si redit cognito iuliani
interitu cum intacto milite quem regebat nouas res nullo
renitente facile moliturum  hac perniciosa uerborum ille
assiduitate nimia succensus sine cunctatione tradidit omnia quae
petebantur difficile hoc adeptus ut nisibis et singara sine
incolis transirent in iura persarum a munimentis uero alienandis
reuerti ad nostra praesidia romana permitterentur  quibus
exitiale aliud accessit et impium ne post haec ita composita
arsaci poscenti contra persas ferretur auxilium amico nobis
semper et fido quod ratione gemina cogitatum est ut puniretur
homo qui chiliocomum mandatu uastauerat principis et remaneret
occasio per quam subinde licenter inuaderetur armenia unde
postea contigit ut uiuus caperetur idem arsaces et armeniae
maximum latus medis conterminans et artaxata inter dissensiones
et turbamenta raperent parthi  quo ignobili decreto firmato
ne quid committeretur per indutias contrarium pactis obsidatus
specie uiri celebres altrinsecus dantur nemota et uictor ex
parte nostrorum et bellouaedius insignium numerorum tribuni ex
parte uero diuersa bineses e numero nobilium optimatum tresque
alii satrapae non obscuri  foederata itaque pace annorum
triginta eaque iuris iurandi religionibus consecrata reuersi
itineribus aliis quoniam loca contigua flumini ut confragosa
uitabantur et aspera potus inopia premebamur et cibi

  et pax specie humanitatis indulta in perniciem est uersa
multorum qui fame ad usque spiritum lacerati postremum ideoque
latenter progressi aut imperitia nandi gurgite fluminis
absorbebantur aut si undarum ui superata uenirent ad ripas
rapti a saracenis uel persis quos ut diximus paulo ante
exturbauere germani caedebantur ut pecora uel longius amendati
sunt uenundandi  ubi uero transeundi amnis aperte signum
dedere bucinae concrepantes immane quo quantoque ardore temere
rapiendo momenta periculorum semet quisque reliquis omnibus
anteponens uitare multa et terribilia festinabat et pars ratibus
temere textis iumenta retinentes hinc inde natantia alii
supersidentes utribus quidam diuersa in necessitatis abrupto
uersantes undarum occursantium fluctus obliquis meatibus
penetrabant  imperator ipse breuibus lembis quos post
exustam classem docuimus remansisse cum paucis transuectus eadem
nauigia ultro citroque discurrere statuit dum omnes
conueheremur tandemque uniuersi praeter mersos ad ulteriores
uenimus margines fauore superi numinis discrimine per difficiles
casus extracti  dum nos pendentium aerumnarum opprimit timor
compertum est procursatorum indicio persas pontem iungere procul
e nostro conspectu ut post firmatam pacem et foedera sopitis
belli turbinibus incuriosius gradientes aegros et animalia
peterent diu defatigata uerum cum se proditos aduertissent a
conatu nefario destiterunt  hac etiam suspicione iam liberi
properantesque itineribus magnis prope hatram uenimus uetus
oppidum in media solitudine positum olimque desertum quod
eruendum adorti temporibus uariis traianus et seuerus principes
bellicosi cum exercitibus paene deleti sunt ut in eorum actibus
has quoque digessimus partes  unde cognito per porrectam
planitiem ad usque lapidem septuagensimum in regionibus aridis
nec aquam inueniri posse praeter salsam at faetidam nec ad uictum
aliquid nisi abrotonum et absinthium et dracontium aliaque
herbarum genera ut tristissima uasa quae portabantur aquis
impleta sunt dulcibus et mactatis camelis iumentisque aliis
alimenta quaesita sunt licet noxia  et uia sex dierum emensa
cum ne gramina quidem inuenirentur solacia necessitatis
extremae dux mesopotamiae cassianus et tribunus mauricius pridem
ob hoc missus ad ur nomine persicum uenere castellum cibos
ferentes ex his quos relictus cum procopio et sebastiano
exercitus parcius uictitans conseruarat  hinc procopius alter
notarius et memoridus militaris tribunus ad tractus illyricos
mittuntur et galliarum nuntiaturi iuliani mortem et iouianum post
eius obitum ad culmen augustum euectum  quibus id mandauerat
princeps ut lucillianum socerum suum post depositum militiae
munus digressum ad otium morantemque eo tempore apud sirmium
oblatis magisterii equitum et peditum codicillis quos isdem
tradiderat properare mediolanum urgerent res firmaturum
ancipites et quod magis metuebatur si casus noui quidam
exsurgerent opponendum  quibus imperator secretiores
addiderat litteras lucillianum itidem monens ut quosdam lectos
exploratae industriae fideique duceret secum adminiculis eorum
usurus pro incidentium captu negotiorum  prudentique
consilio malarichum ex familiaribus negotiis agentem etiam tum in
italia missis insignibus iouino iussit succedere armorum
magistro per gallias gemina utilitate praespeculata ut et dux
meriti celsioris ideoque suspectus abiret e medio et homo
inferioris spei ad sublimiora prouectus auctoris sui nutantem
adhuc statum studio fundaret ingenti  iussum est autem ad
implenda haec perrecturis extollere seriem gestorum in melius et
rumores quaqua irent uerbis diffundere concinentibus procinctum
parthicum exitu prospero terminatum additisque festinando
itineri noctibus prouinciarum militiaeque rectoribus insinuare
noui principis scripta omniumque sententiis occultius sciscitatis
remeare uelociter cum responsis ut comperto quid in longinquis
agatur principatus corroborandi matura consilia quaerantur et
cauta  hos tabellarios fama praegrediens index tristiorum
casuum uelocissima per prouincias uolitabat et gentes maximeque
omnium nisibenos acerbo dolore perculsit cum urbem sapori
deditam comperissent cuius iram metuebant et simultates
recolentes quae assidue pertulerit funera eam saepius oppugnare
conatus  constabat enim orbem eoum in dicionem potuisse
transire persidis ni illi haec ciuitas habili situ et moenium
magnitudine restitisset miseri tamen licet maiore uenturi
pauore constringerentur spe tamen sustentari potuerunt exigua
hac scilicet uelut suopte motu uel exoratus eorum precibus
imperator eodem statu retinebit urbem orientis firmissimum
claustrum  dum gestorum seriem ubique rumores diffunditant
uarii in exercitu absumptis commeatibus paucis quos aduectos
praediximus in corpore sua necessitas erat humana uertenda ni
iumentorum caro caesorum aliquatenus perdurasset unde effectum
est ut et armorum pleraque proicerentur et sarcinarum adeo enim
atroci tabuimus fame ut si usquam modius unus farinae fuisset
repertus quod raro contigerat aureis decem mutaretur ut minus
 profecti exinde thilsaphata uenimus ubi sebastianus atque
procopius cum tribunis principiisque militum sibi ad tuendam
mesopotamiam commissorum ut poscebat sollemnitas occurrerunt
et sequebantur benigne suscepti  post quae itinere festinato
nisibi cupide uisa extra urbem statiua castra posuit princeps
rogatusque enixe precante multiplici plebe ut ingressus palatio
more succederet principum pertinaciter reluctatus est erubescens
agente se intra muros urbem inexpugnabilem iratis hostibus
tradi  ibi tunc uespera tenebrante raptus a cena iouianus
primus inter notarios omnes quem in obsidione ciuitatis
maozamalchae per cuniculum docuimus euasisse cum aliis ductusque
ad deuium locum et praeceps actus in puteum siccum obrutus est
saxorum multitudine superiacta hanc profecto ob causam quod
iuliano perempto ipse quoque nominatus a paucis ut imperio dignus
nec post creatum iouianum egit modeste sed susurrans super
negotio quaedam audiebatur inuitabatque ad conuiuia subinde
militares

  postridie bineses unus ex persis quem inter alios
excellere diximus mandata regis complere festinans promissa
flagitabat instanter et principe permittente romano ciuitatem
ingressus gentis suae signum ab arce extulit summa migrationem e
patria ciuibus nuntians luctuosam  et uertere solum extemplo
omnes praecepti manus tendentes flentesque orabant ne
imponeretur sibi necessitas abscedendi ad defendendos penates se
solos sufficere sine adiumentis publicis affirmantes et milite
satis confisi affuturam iustitiam pro genitali sede dimicaturis
ut experti sunt saepe et haec quidem suppliciter ordo et populus
precabatur sed uentis loquebantur in cassum imperatore ut
fingebat alia metuens periurii piacula declinante  tum
sabinus fortuna et genere inter municipes clarus ore uolubili
replicabat constantium immani crudescente bellorum materia
superatum a persis interdum deductumque postremo per fugam cum
paucis ad hibitam stationem intutam panis frusto uixisse precario
ab anu quadam agresti porrecto nihil tamen ad diem perdidisse
supremum et iouianum inter exordia principatus prouinciarum muro
cessisse cuius obice iam inde a uetustate innoxiae permanserunt
 cumque nihil promoueretur iuris iurandi religionem principe
destinatius praetendente cum oblatam ei coronam aliquamdiu
recusans coactus denique suscepisset siluanus quidam causarum
defensor confidentius exclamauit ita inquit imperator a
ciuitatibus residuis coroneris quo uerbo exasperatus intra
triduum omnes iussit excedere moenibus detestantes rerum
praesentium statum  appositis itaque compulsoribus mortem si
qui distulerit egredi minitantibus moenia permixta sunt
lamentis et luctu et per omnia ciuitatis membra una uox cunctorum
erat gementium cum laceraret crines matrona exsul fuganda
laribus in quibus nata erat et educata orbataque mater liberis
uel coniuge uiduata procul ab eorum manibus pelleretur et turba
flebilis postes penatium amplexa uel limina lacrimabat  exin
uariae complentur uiae qua quisque poterat dilabentium
properando enim multi furabantur opes proprias quas uehi posse
credebant contempta reliqua supellectili pretiosa et multa hanc
enim reliquerunt penuria iumentorum  tu hoc loco fortuna
orbis romani merito incusaris quae difflantibus procellis rem
publicam excussa regimenta perito rei gerendae ductori
consummando iuueni porrexisti quem nullis ante actae uitae
insignibus in huiusmodi negotiis cognitum nec uituperari est
aequum nec laudari  illud tamen ad medullas usque bonorum
peruenit quod dum extimescit aemulum potestatis dumque in animo
gallias et illyricum uersat quosdam saepe sublimiora coeptasse
famam aduentus sui praeuenire festinans indignum imperio facinus
amictu periurii fugiendi commisit nisibi prodita quae iam inde a
mithridatici regni temporibus ne oriens a persis occuparetur
uiribus restitit maximis  numquam enim ab urbis ortu inueniri
potest annalibus replicatis ut arbitror terrarum pars ulla
nostrarum ab imperatore uel consule hosti concessa sed ne ob
recepta quidem quae direpta sunt uerum ob amplificata regna
triumphales glorias fuisse delatas  unde publio scipioni ob
recuperatas hispanias fuluio capua post diuturna certamina
superata et opimio post diuersos exitus proeliorum fregellanis
tunc interneciuis hostibus ad deditionem compulsis triumphi sunt
denegati  id etiam memoriae nos ueteres docent in extremis
casibus icta cum dedecore foedera postquam partes uerbis
iurauere conceptis repetitione bellorum ilico dissoluta ut
temporibus priscis apud furcas caudinas sub iugum legionibus
missis in samnio et per albinum in numidia sceleste pace
excogitata et auctore turpiter pactionis festinatae mancino
dedito numantinis  proinde extractis ciuibus et urbe tradita
missoque tribuno constantio qui munimenta praesidiaria cum
regionibus persicis optimatibus assignaret cum iuliani supremis
procopius mittitur ea ut superstes ille mandarat humaturus in
suburbano tarsensi  qui ad exsequendum profectus confestim
corpore sepulto discessit nec inueniri usquam potuit studio
quaesitus ingenti nisi quod multo postea apud constantinopolim
uisus est subito purpuratus

  his hoc modo peractis discursisque itineribus antiochiam
uenimus ubi per continuos dies uelut offenso numine multa
uisebantur et dira quorum euentus fore luctificos gnari rerum
prodigialium praecinebant  nam et maximiani statua caesaris
quae locata est in uestibulo regiae amisit repente sphaeram
aeream formatam in speciem poli quam gestabat et cum horrendo
stridore sonuerunt in consistorio trabes et uisa sunt interdiu
sidera cometarum super quorum natura ratiocinantes physici
uariant  quidam enim eos hoc nomine ideo existimant
appellari quod tortos ignes spargunt ut crines in unum stellis
multiplicibus congregatis alii eos arbitrantur ex halitu
sicciore terrarum ignescere paulatim in sublimiora surgente
quidam  currentesque radios solis densiore nube obiecta
degredi ad inferiora prohibitos splendore infuso corpori crasso
lucem uelut stellis distinctam mortali conspectu monstrare sedit
quorundam opinioni hanc speciem tunc apparere cum euecta solito
celsius nubes aeternorum ignium uicinitate colluceat uel certe
stellas esse quasdam ceteris similes quarum ortus obitusque
quibus sint temporibus praestituti humanis mentibus ignorari
plura alia de cometis apud peritos mundanae rationis sunt lecta
quae digerere nunc uetat aliorsum oratio properans  moratum
paulisper antiochiae principem curarumque ponderibus diuersis
afflictum exeundi mira cupiditas agitabat proinde nec iumento
parcens nec militi flagrante hieme die profectus signis ut
dictum est uetantibus plurimis tarsum urbem cilicum nobilem
introiit cuius originem docuimus supra  exindeque egredi
nimium properans exornari sepulchrum statuit iuliani in pomerio
situm itineris quod ad tauri montis angustias ducit cuius
suprema et cineres si qui tunc iuste consuleret non cydnus
uidere deberet quamuis gratissimus amnis et liquidus sed ad
perpetuandam gloriam recte factorum praeterlambere tiberis
intersecans urbem aeternam diuorumque ueterum monumenta
praestringens  deinde tarso profectus extentis itineribus
uenit oppidum cappadociae tyana ubi ei reuersi procopius
notarius et memoridus tribunus occurrunt gestorumque aperiunt
textum hinc ut ordo poscebat exorsi quod lucillianus
mediolanum ingressus cum seniaucho et ualentiniano tribunis quos
duxerat secum cognito quod malarichus recusauit suscipere
magisterium effuso cursu petierat remos  et tamquam in alto
gentis silentio extra calcem ut dicitur procurrebat et
intempestiue  parum etiamtum firmatis omnibus  ex actuario
ratiociniis scrutandis incubuit qui fraudum conscius et noxarum
ad militaria signa confugit finxitque iuliano superstite in res
nouas quendam medium surrexisse cuius fallaciis turbo militaris
acerrime concitus lucillianum et seniauchum occidit
ualentinianum enim paulo postea principem trepidum et quo
confugeret ambigentem primitiuus hospes tutius amendarat 
his ita tristibus laetum aliud addebatur missos a iouino milites
aduentare quos capita scholarum ordo castrensis appellat
nuntiantes aequo animo iouiani imperium amplecti exercitum
gallicanum  quibus compertis ualentiniano qui cum isdem
redierat regenda scutariorum secunda committitur schola et
uitalianus domesticorum consortio iungitur herulorum e numero
miles qui multo postea auctus comitis dignitate male rem per
illyricum gessit confestimque mittitur in gallias arintheus
ferens litteras ad iouinum ut constanter ageret suum obtinens
locum cuique mandatum est ut animaduerteretur in concitorem
tumultus auctoresque seditionis ad comitatum uincti
transmitterentur  post quae ut uidebatur expedire
disposita apud aspona galatiae municipium breue gallicani milites
uisa principia ingressique consistorium post audita gratanter
quae pertulerant munerati redire iubentur ad signa  et cum
introisset ancyram imperator paratis ad pompam pro tempore
necessariis consulatum iniit adhibito in societatem trabeae
uarroniano filio suo admodum paruulo cuius uagitus pertinaciter
reluctantis ne in curuli sella ueheretur ex more id quod mox
accidit portendebat  hinc quoque iouianum celeri gradu
praescriptus uitae finiendae dies exegit cum enim uenisset
dadastanam qui locus bithyniam distinguit et galatas exanimatus
inuentus est nocte super cuius obitu dubietates emersere
complures  fertur enim recenti calce cubiculi illiti ferre
odorem noxium nequiuisse uel extuberato capite perisse
succensione prunarum immensa aut certe ex colluuione ciborum
auida cruditate distentus decessit autem anno tricensimo aetatis
et tertio cumque huic et aemiliano scipioni uitae exitus
similis euenisset super neutrius morte quaestionem comperimus
agitatam  incedebat autem motu corporis graui uultu
laetissimo oculis caesiis uasta proceritate et ardua adeo ut
diu nullum indumentum regium ad mensuram eius aptum inueniretur
et aemulari malebat constantium agens seria quaedam aliquotiens
post meridiem iocarique palam cum proximis assuetus 
christianae legis itidem studiosus et nonnumquam honorificus
mediocriter eruditus magisque beniuolus et perpensius ut
apparebat ex paucis quos promouerat iudices electurus edax
tamen et uino uenerique indulgens quae uitia imperiali
uerecundia forsitan correxisset  dicebatur autem uarronianus
pater eius monitu cuiusdam somnii dudum praescisse quod euenit
idque duobus amicis commisisse fidissimis illo adiecto quod
ipsi quoque deferetur trabea consularis sed impetrato uno
adipisci non potuit aliud audita enim filii celsiore fortuna
antequam eum uideret fatali praeuentus est morte  et quia
huic nomini amplissimum magistratum portendi per quietem
praedictum est seni uarronianus nepos eius infans etiamtum cum
iouiano patre declaratus est ut supra rettulimus consul

 marcellini historiae liber xxui  

  dictis impensiore cura rerum ordinibus ad usque memoriae
confinia proprioris conuenerat iam referre a notioribus pedem ut
et pericula declinentur ueritati saepe contigua et examinatores
contexendi operis deinde non perferamus intempestiuos strepentes
ut laesos si praeteritum sit quod locutus est imperator in
cena uel omissum quam ob causam gregarii milites coerciti sunt
apud signa et quod non decuerat in descriptione multiplici
regionum super exiguis silere castellis quodque cunctorum nomina
qui ad urbani praetoris officium conuenere non sunt expressa
et similia plurima praeceptis historiae dissonantia discurrere
per negotiorum celsitudines assuetae non humilium minutias
indagare causarum quas si scitari uoluerit quispiam indiuidua
illa corpuscula uolitantia per inane atomos ut nos appellamus
numerari posse sperabit  haec quidam ueterum formidantes
cognitiones actuum uariorum stilis uberibus explicatas non
edidere superstites ut in quadam ad cornelium nepotem epistula
tullius quoque testis reuerendus affirmat proinde inscitia
uulgari contempta ad residua narranda pergamus  hac
uolubilium casuum diritate exitu luctuoso finita obituque
interuallato breui tempore principum corpore curato defuncti
missoque constantinopolim ut inter augustorum reliquias
conderetur progresso nicaeam uersus exercitu quae in bithynia
mater est urbium potestatum ciuilium militiaeque rectores
magnitudine curarum astricti communium interque eos quidam spe
uana sufflati moderatorem quaeritabant diu exploratum et grauem
 et rumore tenus obscuris paucorum susurris nomen
praestringebatur equitii scholae primae scutariorum etiamtum
tribuni qui cum potiorum auctoritate displicuisset ut asper et
subagrestis translata est suffragatio leuis in ianuarium
iouiani affinem curantem summitatem necessitatum castrensium per
illyricum  quo itidem spreto quia procul iacebat ut aptus
ad id quod quaerebatur atque conueniens ualentinianus nulla
discordante sententia numinis aspiratione caelestis electus est
agens scholam scutariorum secundam relictusque apud ancyram
postea secuturus ut ordinatum est et quia nullo renitente hoc e
re publica uidebatur missis qui eum uenire ocius admonerent
diebusque decem nullus imperii tenuit gubernacula quod tunc
uenisse extis romae inspectis haruspex edixerat marcus  inter
haec tamen ne quid nouaretur contrarium placitis neue armatorum
mobilitas saepe uersabilis ad praesentium quendam inclinaret
arbitrium attente prouidebat equitius et cum eo leo adhuc sub
dagalaifo magistro equitum rationes numerorum militarium
tractans exitialis postea magister officiorum exercitus
uniuersi iudicium quantum facere nitique poterant ut pannonii
fautoresque principis designati formantes  qui cum uenisset
accitus implendique negotii  praesagiis ut opinari
dabatur uel somniorum assiduitate nec uideri die secundo nec
prodire in medium uoluit bissextum uitans februarii mensis tunc
illucescens quod aliquotiens rei romanae fuisse norat infaustum
cuius notitiam certam designabo  spatium anni uertentis id
esse periti mundani motus et siderum definiunt ueteres inter
quos meton et euctemon et hipparchus et archimedes excellunt cum
sol perenni rerum sublimium lege polo percurso signifero quem
zodiacum sermo graecus appellat trecentis et sexaginta quinque
diebus emensis et noctibus ad eundem redierit cardinem ut uerbo
tenus si a secunda particula elatus arietis ad eam dimensione
redierit terminata  sed anni interuallum uerissimum memoratis
diebus et horis sex usque ad meridiem concluditur plenam annique
sequentis erit post horam sextam initium porrectum ad uesperam
tertius a prima uigilia sumens exordium ad horam noctis
extenditur sextam quartus a medio noctis ad usque claram
trahitur lucem  ne igitur haec computatio uariantibus
annorum principiis et quodam post horam sextam diei alio post
sextam excurso nocturnam scientiam omnem squalida diuersitate
confundat et autumnalis mensis inueniatur quandoque uernalis
placuit senas illas horas quae quadriennio uiginti colliguntur
atque quattuor in unius diei noctisque adiectae transire
mensuram  hocque alte considerato eruditis concinentibus
multis effectum est ad unum distinctumque exitum circumuersio
cursus annui reuoluta nec uaga sit nec incerta nulloque errore
deinceps obumbrata ratio caelestis appareat et menses tempora
retineant praestituta  haec nondum extentis fusius regnis
diu ignorauere romani perque saecula multa obscuris
difficultatibus implicati tunc magis errorum profunda caligine
fluctuabant cum in sacerdotes potestatem transtulissent
intercalandi qui licenter gratificantes publicanorum uel
litigantium commodis ad arbitrium suum subtrahebant tempora uel
augebant  hocque ex coepto emerserunt alia plurima quae
fallebant quorum meminisse nunc superuacuum puto quibus
abolitis octauianus augustus graecos secutus hanc inconstantiam
correcta turbatione composuit spatiis duodecim mensuum et sex
horarum magna deliberatione collectis per quae duodecim siderum
domicilia sol discurrens motibus sempiternis anni totius
interualla concludit  quam rationem bissexti probatam etiam
uictura cum saeculis roma adiumento numinis diuini fundauit
proinde pergamus ad reliqua

  elapso die parum apto ad inchoandas rerum magnitudines ut
quidam existimant propinquante iam uespera monitu praefecti
salutii sub exitii denuntiatione statutum est prompta consensione
cunctorum ne potioris quisquam auctoritatis uel suspectus
altiora conari procederet postridie mane  cumque multorum
taedio quos uotorum inanitas cruciabat tandem finita nocte lux
aduenisset in unum quaesito milite omni progressus ualentinianus
in campum permissusque tribunal ascendere celsius structum
comitiorum specie uoluntate praesentium secundissima ut uir
serius rector pronuntiatur imperii  mox principali habitu
circumdatus et corona augustusque nuncupatus cum laudibus amplis
quas nouitatis potuit excitare dulcedo praemeditata dicere iam
parabat eoque ut expeditius loqueretur brachium exsertante
obmurmuratio grauis exoritur concrepantibus centuriis et
manipulis cohortiumque omnium plebe urgentium destinate confestim
imperatorem alterum declarari  quod licet nonnulli
existimarunt paucis corruptis ad gratiam fieri despectorum ex eo
tamen id frustra creditum uidebatur quod non emercati sed
consoni totius multitudinis paria uolentis clamores audiebantur
documento recenti fragilitatem pertimescentis sublimium
fortunarum dein ex susurris immaniter strepentis exercitus cieri
tumultus uiolentior apparebat et confidentia militis erumpentis
interdum ad perniciosa facinora timebatur  quod ualentinianus
magis prae cunctis ne fieret extimescens elata propere dextera
ui principis fiducia pleni ausus increpare quosdam ut seditiosos
et pertinaces cogitata nullis interpellantibus absoluebat 
exsulto prouinciarum fortissimi defensores et prae me fero
semperque laturus sum nec speranti nec appetenti moderamina orbis
romani mihi ut potissimo omnium uestras detulisse uirtutes 
quod erat igitur in manu positum uestra nondum electo imperii
formatore utiliter gloriose complestis ascito in honorum
uerticem eo quem ab ineunte adolescentia ad hanc usque aetatis
maturitatem splendide integreque uixisse experiundo cognostis
proinde pacatis auribus accipite quaeso simplicioribus uerbis
quod conducere arbitror in commune  adhiberi oportere in
omnes casus socia potestate collegam contemplatione poscente
multiplici nec ambigo nec repugno curarum aceruos et mutationes
uarias accidentium ipse quoque ut homo formidans sed studendum
est concordiae uiribus totis per quam res quoque minimae
conualescunt quod impetrabitur facile si patientia uestra cum
aequitate consentiens id mihi quod mearum est partium
concesserit libens  dabit enim ut spero fortuna consiliorum
adiutrix bonorum quantum efficere et consequi possum
diligenter scrutanti moribus temperatum ut enim sapientes
definiunt non modo in imperio ubi pericula maxima sunt et
creberrima uerum etiam in priuatis cotidianisque rationibus
alienum ad amicitiam cum iudicauerit quisquam prudens adiungere
sibi debebit non cum adiunxerit iudicare  haec cum spe
laetiorum polliceor uos firmitatem factorum retinentes et fidem
dum hiberna patitur quies animorum reparate uigorem atque
membrorum ob nuncupationem augustam debita protinus accepturi
 finita oratione quam auctoritas erexerat inopina flexit
imperator in suam sententiam uniuersos consiliique eius uiam
secuti qui paulo ante flagrantissimis uocibus aliud postulabant
circumsaeptum aquilis et uexillis agminibusque diuersorum
ordinum ambitiose stipatum iamque terribilem duxerunt in regiam

  dum haec in oriente uolubiles fatorum explicant sortes
apronianus regens urbem aeternam iudex integer et seuerus inter
curarum praecipua quibus haec praefectura saepe sollicitatur
id primum opera curabat enixa ut ueneficos qui tunc
rarescebant captos postque agitatas quaestiones nocuisse
quibusdam apertissime confutatos indicatis consciis morte
multaret atque ita paucorum discrimine reliquos si qui laterent
formidine parium exturbaret  haec egisse ideo efficaciter
fertur quod iuliani promotus arbitrio agentis etiamtum per
syrias in itinere unum amiserat oculum suscipicatusque artibus
se nefariis appetitum iusto quidem sed inusitato dolore haec et
alia magna quaeritabat industria unde quibusdam atrox uisus est
in amphitheatrali curriculo undatim coeunte aliquotiens plebe
causas dispiciens criminum maximorum  denique post huiusmodi
uindicata complura hilarinum aurigam conuictum atque confessum
uixdum pubescentem filium suum uenefico tradidisse docendum
secretiora quaedam legibus interdicta ut nullo conscio
adminiculis iuuaretur internis capitali animaduersione damnauit
qui laxius retinente carnifice subito lapsus confugit ad ritus
christiani sacrarium abstractusque exinde ilico abscia ceruice
consumptus est  uerum haec similiaque tum etiam ut coercenda
mox cauebantur et nulli uel admodum pauci in his uersati
flagitiis uigori publico insultarunt sed tempore secuto longaeua
impunitas nutriuit immania usque eo grassante licentia ut
imitatus hilarinum quidam senator seruumque suum modo non per
syngrapham arcanis piacularibus inducendum commisisse doctori
malarum artium confutatus supplicium redimeret opima mercede ut
crebrior fama uulgarat  isque ipse hoc genere quo iactatum
est absolutus cum uitae pudere deberet et culpae non abolendae
incubuit maculae sed tamquam inter multos probrosos solus
uacuus ab omni delicto phalerato insidens discurrensque per
silices multa post se nunc usque trahit agmina seruulorum per
nouum quoddam insigne curiosius spectari affectans ut duilium
accipimus ueterem post gloriosa illa naualis rei certamina id
sibi sumpsisse ut tibicine lenius praecinente rediret ad sua
post cenam  sub hoc tamen aproniano ita iugiter copia
necessariorum exuberauit ut nulla saltim leuia murmura super
inopia uictui congruentium orerentur quod assidue romae
contingit

  at in bithynia ualentinianus princeps ut praediximus
declaratus dato in perendinum diem signo proficiscendi conuocatis
primoribus quasi tota consilia quam sibi placentia secuturus
percunctabatur quemnam ad imperii consortium oporteret assumi
silentibusque cunctis dagalaifus tunc equestris militiae rector
respondit fidentius si tuos amas inquit imperator optime
habes fratrem si rem publicam quaere quem uestigas  quo
dicto asperatus ille sed tacitus et occultans quae cogitabat
nicomediam itineribus citis ingressus kalendis martiis ualentem
fratrem stabulo suo cum tribunatus dignitate praefecit 
indeque cum uenisset constantinopolim multa secum ipse diu
uoluens et magnitudine urgentium negotiorum iam se superari
considerans nihil morandum ratus quintum kalendas apriles
productum eundem ualentem in suburbanum uniuersorum sententiis
concinentibus  nec enim audebat quisquam refragari  augustum
pronuntiauit decoreque imperatorii cultus ornatum et tempora
diademate redimitum in eodem uehiculo secum reduxit participem
quidem legitimum potestatis sed in modum apparatoris morigerum
ut progrediens aperiet textus  quibus ita nullo interturbante
perfectis constricti rapidis febribus imperatores ambo diu spe
uiuendi firmata ut erant in inquirendis rebus grauiores quam in
componendis suspectas morborum causas inuestigandas acerrime
ursatio officiorum magistro delmatae crudo et uiuentio sisciano
quaestori tunc commiserunt ut loquebatur pertinax rumor
inuidiam cientes iuliani memoriae principis amicisque eius
tamquam clandestinis praestigiis laesi sed hoc euanuit facile ne
uerbo quidem tenus insidiarum indicio ullo reperto  hoc
tempore uelut per uniuersum orbem romanum bellicum canentibus
bucinis excitae gentes saeuissimae limites sibi proximos
persultabant gallias raetiasque simul alamanni populabantur
sarmatae pannonias et quadi picti saxonesque et scotti et
attacotti brittannos aerumnis uexauere continuis austoriani
mauricaeque aliae gentes africam solito acrius incursabant
thracias et diripiebant praedatorii globi gothorum  persarum
rex manus armeniis iniectabat eos in suam dicionem ex integro
uocare ui nimia properans sed iniuste causando quod post
iouiani excessum cum quo foedera firmarat et pacem nihil
obstare debebit quo minus ea recuperaret quae antea ad maiores
suos pertinuisse monstrabat

  acta igitur tranquillius hieme concordissimi principes
unus nuncupatione praelatus alter honori specie tenus adiunctus
percursis thraciis naissum aduenerunt ubi in suburbano quod
appellatum mediana a ciuitate tertio lapide disparatur quasi mox
separandi partiti sunt comites  et ualentiniano quidem
cuius arbitrio res gerebatur iouinus euenit dudum promotus a
iuliano per gallias magister armorum et dagalaifus quem
militiae rectorem prouexerat iouianus in orientem uero secuturus
ualentem ordinatus est uictor ipse quoque iudicio principis ante
dicti prouectus cui iunctus est arintheus lupicinus enim
pridem a iouiano pari modo promotus magister equitum partes
tuebatur eoas  tunc et equitius illyriciano praeponitur
exercitui nondum magister sed comes et serenianus olim
sacramento digressus recinctus est ut pannonius sociatusque
ualenti domesticorum praefuit scholae quibus ita digestis et
militares partiti sunt numeri  et post haec cum ambo fratres
sirmium introissent diuiso palatio ut potiori placuerat
ualentinianus mediolanum constantinopolim ualens discessit 
et orientem quidem regebat potestate praefecti salutius italiam
uero cum africa et illyrico mamertinus et gallicas prouincias
germanianus  agentes igitur in memoratis urbibus principes
sumpsere primitus trabeas consulares omnisque hic annus
dispendiis grauibus rem romanam afflixit  alamanni enim
perrupere germaniae limites hac ex causa solito infestius moti
cum legatis eorum missis ad comitatum certa et praestituta ex
more munera praeberi deberent minora et uilia sunt attributa
quae illi suscepta furenter agentes ut indignissima proiecere
tractatique asperius ab ursatio tunc magistro officiorum iracundo
quodam et saeuo regressi factumque exaggerantes ut contumeliose
despectas gentes immanissimas concitarunt  et circa id tempus
aut non multo posterius in oriente procopius in res surrexerat
nouas quae prope kalendas nouembres uenturo ualentiniano
parisios uno eodemque nuntiata sunt die  et alamannis quidem
occursurum dagalaifum pergere mature praecepit qui uastitatis
propinquioribus locis longius discesserant incruenti super
appetitu uero procopii antequam adolesceret reprimendo curis
diducebatur ambiguis ea potissimum ratione sollicitus quod
ignorabat utrum ualente superstite an exstincto memoratus
imperium affectarat  equitius enim relatione antoni tribuni
accepta agentis in dacia mediterranea militem qui nihil praeter
negotium ipsum auditum obscure significabat ipse quoque nondum
liquida fide comperta simplicibus uerbis principem gestorum
conscium fecit  his cognitis ualentinianus eodem equitio
aucto magisterii dignitate repedare ad illyricum festinabat ne
persultatis thraciis perduellis iam formidatus inuaderet hostili
excursu pannonias documento enim recenti impendio terrebatur
reputans paulo antea iulianum contempto bellorum ciuilium ubique
uictore nec speratum ante nec exspectatum ab urbe in urbem
incredibili uelocitate transisse  uerum ardens ad redeundum
eius impetus molliebatur consiliis proximorum suadentium et
orantium ne interneciua minantibus barbaris exponeret gallias
neue hac causatione prouincias desereret egentes adminiculis
magnis iisque legationes urbium accessere nobilium precantes ne
in rebus duris et dubiis impropugnatas eas relinqueret quas
praesens eripere poterit discriminibus maximis metu ambitiosi
nominis sui germanis incusso  tandem denique utilitate rei
perpensius cogitata in multorum sententias flexus replicabat
aliquotiens hostem suum fratrisque solius esse procopium
alamannos uero totius orbis romani statuitque nusquam interim
extra confinia moueri gallorum  et ad usque remos progressus
sollicitusque super africa ne repente perrumperetur neoterium
postea consulem tunc notarium ad eandem tuendam ire disposuit et
masaucionem domesticum protectorem ea consideratione quod diu
sub patre cretione quondam comite educatus suspecta nouerat loca
hisque scutarium adiunxit gaudentium olim sibi cognitum et
fidelem  quia igitur uno eodemque tempore utrubique turbines
exarsere maestissimi competenti loco singula digeremus nunc
partem in oriente gestorum deinde bella barbarica narraturi
quoniam pleraque et in occidentali et in eoo orbe isdem mensibus
sunt actitata ne dum ex loco subinde saltuatim redire
festinamus in locum omnia confundentes squaliditate maxima rerum
ordines implicemus

  insigni genere procopius in cilicia natus et educatus ea
consideratione qua propinquitate iulianum postea principem
contingebat a primo gradu eluxit et ut uita moribusque
castigatior licet occultus erat et taciturnus notarius diu
perspicaciter militans et tribunus iamque summatibus proximus
post constanti obitum in rerum conuersione uelut imperatoris
cognatus altius anhelabat adiunctus consortio comitum et
apparebat eum si umquam potuisset fore quietis publicae
turbatorem  hunc iulianus persidem ingrediens consociato pari
potestatis iure sebastiano in mesopotamia cum manu militum
reliquerat ualida mandaratque ut susurrauit obscurior fama 
nemo enim dicti auctor exstitit uerus   pro cognitorum ageret
textu et si subsidia rei romanae languisse sensisset
imperatorem ipse se prouideret ocius nuncupari  qui iniuncta
ciuiliter agens et caute iuliani letaliter uulnerati funus et ad
regenda communia comperit iouianum euectum falsoque rumore
disperso inter abeuntis anhelitus animae eundem iulianum uerbo
mandasse placere sibi procopio clauos summae rei gerendae
committi ueritus ne hac ex causa indemnatus occideretur e medio
se conspectu discreuit maxime post iouiani territus necem
notariorum omnium primi quem iuliano perempto ueluti dignum
imperio paucis militibus nominatum nouaque exinde coeptare
suspectum cruciabiliter didicerat interfectum  et quia se
quaeri industria didicerat magna uitans grauioris inuidiae
pondus ad abdita longiusque remota discessit cumque a iouiano
exploratius indagari latibula sua sentiret et formae uitae iam
fuisset pertaesum  quippe a celsiore statu deiectus ad inferiora
etiam edendi penuria in locis squalentibus stringebatur
hominumque egebat colloquiis  postremae necessitatis impulsu
deuiis itineribus ad chalcedonos agrum peruenit  ubi quoniam
ei illud firmius uisum est receptaculum apud fidissimum amicorum
delitescebat strategium quendam ex palatino milite senatorem
constantinopolim quantum fieri poterat clanculo saepe
intermeans ut indicio eiusdem strategii patuit postquam saepius
in factionis conscios inquisitum  ritu itaque sollertissimi
cuiusdam speculatoris ignotus ob squalorem uultus et maciem
rumusculos colligebat tunc crebrescentes ut sunt acerba semper
istantia incusantium multorum ualentem quasi cupiditate aliena
rapiendi succensum  cuius diritati adiectum erat incentiuum
exitiale socer petronius ex praeposito martensium militum
promotus repentino saltu patricius animo deformis et habitu qui
ad nudandos sine discretione cunctos immaniter flagrans nocentes
pariter et insontes post exquisita tormenta quadrupli nexibus
uinciebat debita iam inde a temporibus principis aureliani
perscrutans et impendio maerens si quemquam absoluisset
indemnem  cuius morum intolerantiae haec quoque pernicies
accedebat quod cum ditaretur luctibus alienis erat
inexorabilis et crudelis et in rapido corde rudissimus nec
reddendae nec accipiendae rationis umquam capax inuisior
cleandro quem agentem sub imperatore commodo praefecturam
sublata uecordia diuersas legimus uexasse fortunas et onerosior
plautiano qui praefectus itidem sub seuero ultra mortale tumens
cuncta confuderat ni gladio perisset ultore  haec lacrimosa
quae incitante petronio sub ualente clausere multas paupertinas
et nobiles domus impendentiumque spes atrocior prouincialium et
militum paria gementium sensibus imis haerebant et uotis licet
obscuris et tacitis permutatio status praesentis ope numinis
summi concordi gemitu poscebatur  quae procopius latenter
accipiens arbitratusque ubi felicius acciderit fatum negotio
leui ad apicem summae potestatis assumi subsidebat ut praedatrix
bestia uiso quod capi poterat protinus eruptura  cui in
haec quae maturabat ardenti fors hanc materiam dedit impendio
tempestiuam consumpta hieme festinans ad syriam ualens iamque
fines bithynorum ingressus docetur relationibus ducum gentem
gothorum ea tempestate intactam ideoque saeuissimam conspirantem
in unum ad peruadenda parari collimitia thraciarum hocque
cognito ut impraepedite ipse pergeret quo tendebat sufficiens
equitum adiumentum et peditum mitti iussit ad loca in quibus
barbarici timebantur excursus  dimoto itaque longius
principe procopius aerumnis diuturnis attritus et uel atrocem
mortem clementiorem ratus malis quibus afflictabatur aleam
periculorum omnium iecit abrupte et extrema iam perpeti nequaquam
timens praeeunte perdita ratione facinus adoritur audacissimum
diuitenses tungricanosque iuniores ad procinctum urgentem per
thracias inter alios celerare dispositos et constantinopoli
moraturos sollemniter biduum per quosdam ex isdem numeris notos
sollicitare properans quia cum omnibus loqui periculosum erat et
arduum fidem paucorum elegit  qui pellecti spe praemiorum
ingentium sub consecratione iuris iurandi promisere se quae
uellet cuncta facturos fauorem quoque polliciti conturmalium
inter quos ipsi potiorem locum obtinebant in suadendo stipendiis
excellentes et meritis  utque condictum est ubi excanduit
radiis dies idem procopius diductus in cogitationes uarias
anastasianas balneas petit a sorore constantini cognominatas ubi
locata nouerat signa doctusque per arcanorum conscios omnes in
eius studium consensisse societate coita nocturna fide salutis
data libenter admissus constipatione uendibilium militum cum
honore quidem sed in modum tenebatur obsessi qui ut praetoriani
quondam post pertinacis necem licitantem imperii praemia
iulianum susceperant ipsi quoque procopium infausti dominatus
exordia molientem attenti ad omne compendium defenderunt 
stetit itaque subtabidus  excitum putares ab inferis  nusquam
reperto paludamento tunica auro distincta ut regius minister
indutus a calce in pubem in paedagogiani pueri speciem purpureis
opertus tegminibus pedum hastatusque purpureum itidem pannulum
laeua manu gestabat ut in theatrali scaena simulacrum quoddam
insigne per aulaeum uel mimicam cauillationem subito putares
emersum  ad hoc igitur dehonestamentum honorum omnium
ludibriose sublatus et ancillari adulatione beneficii allocutus
auctores opesque pollicitus amplas et dignitates ob principatus
primitias processit in publicum multitudine stipatus armatorum
signisque sublatis erectius ire pergebat circumclausus horrendo
fragore scutorum lugubre concrepantium quae metuentes ne a
celsioribus tectis saxis uel tegularum fragmentis
conflictarentur densius ipsis galearum cristis aptabant 
huic intimidius incedenti nec resistebat populus nec fauebat
accendebatur tamen insita plerisque uulgarium nouitatis repentina
iucunditate ea re potius incitante quod petronium ut
praediximus diuitias uiolenter augentem omnes eadem mente
detestabant qui sepulta iam dudum negotia et rediuiuas nebulas
debitorum in diuersos ordines excitabat  cum itaque tribunal
idem escendisset procopius et cunctis stupore defixis timeretur
silentium triste procliuiorem uiam ad mortem ut sperabat
existimans aduenisse per artus tremore diffuso implicatior ad
loquendum diu tacitus stetit pauca tamen interrupta et moribunda
uoce dicere iam exorsus quibus stirpis propinquitatem
imperatoriae praetendebat leni paucorum susurro pretio
illectorum deinde tumultuariis succlamationibus plebis imperator
appellatus incondite petit curiam raptim ubi nullo
clarissimorum sed ignobilium paucitate inuenta palatium pessimo
pede festinatis passibus introiit  mirantur quidam profecto
irrisione digna principia incaute coepta et temere ad
ingemiscendas erupisse rei publicae clades ignari forsitan
exemplorum accidisse primitus arbitrantes  sic adramytenus
andriscus de genere quidam infimae sortis ad usque pseudophilippi
nomen euectus bellis macedonicis tertium addidit graue sic
antiochiae macrino imperatore agente ab emesa heliogabalus
exsiluit antoninus ita inopino impetu maximini alexander cum
mamaea matre confossus est in africa superior gordianus in
imperium raptus aduentantium periculorum angoribus implicatus
uitam laqueo spiritu intercluso profudit

  igitur cuppediarum uilium mercatores et qui intra regiam
apparebant aut parere desierant quique coetu militarium nexi ad
pacatiora iam uitae discesserant insoliti casus ambigua partim
inuiti alii uolentes asciscebantur nonnulli omnia tutiora
praesentibus rati e ciuitate occulte dilapsi imperatoris castra
petiuere itineribus festinatis  hos omnes sophronius
uiuacissimo cursu praegressus tunc notarius praefectus postea
constantinopoleos ualentem a caesarea cappadocum iam
profecturum ut uaporatis aestibus ciliciae iam lenitis ad
antiochiae percurreret sedes textu narrato gestorum spe dubia ut
in talibus percitum et stupentem auertit galatiam res adhuc
trepidas arrepturum  qui dum itineribus properat magnis
attentissima cura procopius in dies agitabatur et noctes
subditiuos quosdam ostentans qui astutia confidenti partim ab
oriente alii e gallis se uenisse et ualentinianum obisse
fingentes cuncta patere nouo et fauorabili principi memorabant
 et quia res nouae petulanter arreptae celeritate muniri
solent interdum ne quid formidandum omitteretur confestim
nebridius in locum saluti praefectus praetorio factione petronii
recens promotus et caesarius constantinopolitanae urbis
praefectus in uincula compinguntur et iubetur ciuitatem curare
solita potestate phronimius esseque magister officiorum
euphrasius ambo galli institutis bonarum artium spectatissimi
et administratio negotiorum castrensium gomoario et agiloni
reuocatis in sacramentum committitur inconsulte ut docuit rerum
exitus proditarum  quia igitur iulius comes per thracias
copiis militaribus praesidens oppressurus rebelles si
comperisset conata ex propinquis stationibus timebatur
commentum excogitatum est ualidum et quasi iussu ualentis seria
super barbaricis motibus tractaturus nebridii litteris adhuc
clausi uiolenter expressis accitus constantinopolim strictius
tenebatur hacque callida fraude bellatrices thraciae gentes sine
cruore acquisitae adminicula ausis tumultuariis maxima
compararunt  post quae ita euentu laetiore completa araxius
exambita regia praetorio praefectus accessit uelut agilone genero
suffragante aliique plures ad aulae uarios actus et
administrandas prouincias sunt admissi quidam inuiti alii ultro
semet offerentes cum praemiis  utque in certaminibus
intestinis usu uenire contingit emergebant ex uulgari faece
nonnulli desperatione consiliisque ductantibus caecis contraque
quidam orti splendide a culminibus summis ad usque mortes et
exsilia corruebant  ubi per haec et similia factio firmiter
uidebatur esse composita restabat ut abundans cogeretur militum
manus et impetratum est facile id quod in publicis turbamentis
aliquotiens ausa ingentia uel iustis exorsa primordiis
impediuit  transeuntes ad expeditionem per thracias
concitatae equitum peditumque turmae blandeque acceptae et
liberaliter cum essent omnes in unum quaesitae iamque exercitus
species apparebat promissis uberrimis inhiantes sub
exsecrationibus diris in uerba iurauere procopii hanc polliciti
pertinaciam quod eum suis animis defensabunt  inuenta est
enim occasio ad illiciendos eos perquam opportuna quod constanti
filiam paruulam cuius recordatio colebatur sinu ipse
circumferens necessitudinem praetendebat et iuliani adeptusque
est aliud tempori congruum quod faustina matre puellae casu
praesente quaedam acceperat habitus insignia principalis 
adiungit his aliud ueloci diligentia maturandi et electi quidam
stoliditate praecipites ad capessendum illyricum missi sunt nullo
praeter petulantiam adiumento confisi aureos scilicet nummos
effigiatos in uultum noui principis aliaque ad illecebras
aptantes quos correptos equitius per eas regiones militum rector
exstinxit genere diuerso poenarum  pariaque deinde metuens
obstruxit tres aditus angustissimos per quos prouinciae
temptantur arctoae unum per ripensem daciam alterum per succos
notissimum tertium per macedonas quem appellant acontisma
hacque cautela uana persuasione rapiendi illyrici destitutus
usurpator indebitae potestatis magna perdidit instrumenta
bellorum  dum haec ita aguntur atrocitate nuntii ualens
perculsus iamque reuertens per gallograeciam auditis apud
constantinopolim gestis diffidenter incedebat et trepide ac
repentino pauore uias prouidendi turbante eo usque desponderat
animum ut augustos amictus abicere tamquam grauem sarcinam
cogitaret fecissetque profecto ni uetantibus proximis retractus
a deformi proposito firmatusque meliorum sententiis agmina duo
praeire iussisset quibus nomina sunt iouii atque uictores
castra perduellium irrupturos  his iam propinquantibus ipse
procopius a nicaea regressus quo nuper aduenerat cum
diuitensibus desertorumque plebe promiscua quam dierum breui
spatio congregarat mydgum accelerauit qui locus sangario
alluitur flumine  ubi cum legiones iam pugnaturae
congrederentur inter reciprocantes missilia quasi procursatione
hostem lacessens solus prorupit in medium et secundioris ductu
fortunae ex contraria acie uelut agnitum quendam uitalianum quem
si norat ambigitur latine salute data blande produxit eumque
porrecta dextera sauiatus omnibus hinc inde attonitis  en
inquit cana romanorum exercituum fides et religionibus firmis
iuramenta constricta placet fortissimi uiri pro ignotis tot
suorum consurrexisse mucrones utque pannonius degener
labefactans cuncta et proterens imperio quod ne uotis quidem
concipere ausus est umquam potiatur ingemiscere nos uestris
nostrisque uulneribus quin potius sequimini culminis summi
prosapiam non ut rapiat aliena sed in integrum maiestatis
auitae restituatur arma iustissima commouentem  hac
sermonis placiditate molliti omnes qui acriter uenerant
pugnaturi signorum apicibus aquilisque summissis desciuere
libentes ad eum et pro terrifico fremitu quem barbari dicunt
barritum nuncupatum imperatorem stipatumque de more
consentientes in unum reduxerunt ad castra testati more militiae
iouem inuictum procopium fore

  huic perduellium prosperitati laetior accessit rumitalca
enim tribunus in societatem procopianorum ascitus et suscepta
cura palatii digesto mature consilio permeatoque cum militibus
mari ad drepanum ante nunc helenopolim uenit exindeque nicaeam
spe celerius occupauit  ad quam obsidendam cum huiusmodi
pugnarum peritis uadomario misso ex duce et rege alamannorum
ualens nicomediam pergit exindeque profectus oppugnationi
chalcedonos magnis uiribus insistebat cuius e muris probra in
eum iaciebantur et irrisiue compellebatur ut sabaiarius est
autem sabaia ex hordeo uel frumento in liquorem conuersis
paupertinus in illyrico potus  fessus denique inopia
commeatuum et obstinatione nimia defensorum discedere iam
parabat cum inter haec clausi apud nicaeam patefactis subito
portis egressi munitorum magna parte prostrata ductore
fidentissimo rumitalca properabant ardenter circumuenturi
ualentem a tergo nondum a chalcedonos suburbano digressum et
patrassent conata ni rumore quodam praeuerso imminens exitium
ille perdoctus instantem uestigiis hostem per sunonensem lacum et
fluminis galli sinuosos amfractus propere discedendo frustra
sequentem lusisset et hoc casu bithynia quoque in procopii
dicionem redacta est  unde cum ancyram ualens citis
itineribus reuertisset comperissetque lupicinum ab oriente cum
cateruis aduentare non contemnendis spe prosperorum erectior
arintheum lectissimum ducem occursurum hostibus misit  qui
ubi dadastanam tetigit in qua statione perisse diximus iouianum
hyperechium sibi oppositum repente uidit cum copiis antehac
cellae castrensis apparitorem id est uentris ministrum et
gutturis cui ut amico procopius auxilia ductanda commisit et
dedignatus hominem superare certamine despicabilem auctoritatis
et celsi fiducia corporis ipsis hostibus iussit suum uincire
rectorem atque ita turmarum antesignanus umbratilis comprensus
suorum est manibus  quae dum hoc modo procedunt uenustus
quidam largitionum apparitor sub ualente multo ante nicomediam
missus ut aurum susceptum stipendii nomine militibus per
orientem diffusis uiritim tribueret hac tristitia cognita
alienum peruidens tempus cyzicum cum his quae susceperat se
citius contulit  ubi forte serenianus repertus domesticorum
tunc comes missus ad thesauros tuendos urbem inexsuperabili
moenium ambitu monumentis quoque ueteribus cognitam fretus
tumultuario praesidio custodiebat ad quam expugnandam procopius
ut possessa bithynia sibi etiam hellespontum iungeret ualidam
destinauerat manum  morabantur autem effectum sagittis et
glandibus ceterisque iaculis obsidentium saepe globi confixi et
propugnatorum sollertia claustrum per catenam ferream ualde
robustam ori portus insertum quae ne rostratae irruerent naues
hostiles erat altrinsecus colligata  hanc post uarios
militum labores et ducum fatigatorum acerrimis proeliis aliso
quidam tribunus abscidit exsertus bellator et prudens hoc modo
coniunctis tribus nauigiis testudinem hac specie superstruxit
densetis cohaerentes supra capita scutis primi transtris
instabant armati alii post hos semet curuantes humilius tertiis
gradatim inclinatis summisse ita ut nouissimi suffraginibus
insidentes formam aedificii fornicati monstrarent quod machinae
genus contra murales pugnas ideo figuratur hac specie ut
missilium ictus atque saxorum per decursus cadentium labiles
instar imbrium euanescant  itaque coniectu telorum aliso
paulisper defensus ingenti corporis robore supposito stipite
eandem catenam fortius bipenni concidens ita confregit ut
disiecta patefaceret aditum latum hocque exitu ciuitas hostili
impetu patuit improtecta qua causa exstincto postea proteruiae
totius auctore cum in factionis participes saeuiretur hic idem
tribunus contemplatione facinoris clari uitam cum militia
retinens diu post in isauria oppetit uastatoria manu confossus
 hoc marte cyzico reserata procopius ad eam propere
festinauit ueniaque uniuersis qui repugnauere donatis
serenianum soluminiectis uinculis iussit duci nicaeam seruandum
artissime  statimque hormisdae maturo iuueni hormisdae
regalis illius filio potestatem proconsulis detulit et ciuilia
more ueterum et bella recturo qui agens pro moribus lenius a
militibus quos per deuia phrygiae miserat ualens subito
corripiendus incursu tanto uigore euasit ut escensa naui quam
ad casus pararat ancipites sequentem ac paene captam uxorem
sagittarum nube diffusa defensam auerteret secum matronam
opulentam et nobilem cuius uerecundia et destinatio gloriosa
abruptis postea discriminibus maritum exemit  ea uictoria
ultra homines sese procopius efferens et ignorans quod quiuis
beatus uersa rota fortunae ante uesperum potest esse miserrimus
arbitionis domum cui antea tamquam eadem sibi sentientis
parcebat ut propriae iussit exinaniri mobilis census
inaestimabilis plenam ideo indignatus quod uenire ad eum accitus
aliquotiens distulit causatus incommoda senectutis et morbos
 et licet hac ex causa praesumptor momentum pertimesceret
graue tamen cum obsistente nullo se in orientales prouincias
effundere libenti cunctorum assensione iam licentius posset
auidas nouitatem quandam uisere taedio asperioris imperii quo
tunc tenebantur erga alliciendas quasdam ciuitates asiae
legendosque eruendi peritos auri ut sibi profuturos proeliis
quae magna exspectabat et crebra segnius commoratus in modum
acuti mucronis obtunsus est  ut quondam pescennius niger ad
subueniendum spei rerum extremae a romano populo saepe accitus
dum diu cunctatur in syria a seuero superatus in sinu issico
qui est in cilicia ubi dareum alexander fudit fugatusque in
suburbano quodam antiochiae gregarii manu militis interiit

  haec adulta hieme ualentiniano et ualente consulibus
agebantur translato uero in gratianum adhuc priuatum et
dagalaifum amplissimo magistratu aperto iam uere suscitatis
uiribus ualens iuncto sibi lupicino cum robustis auxiliis
pessinunta signa propere tulit phrygiae quondam nunc galatiae
oppidum  quo praesidiis tutius communito ne quid inopinum
per eos emergeret tractus praeter radices olympi montis excelsi
tramitesque fragosos ire tendebat ad lyciam oscitantem ibi
gomoarium aggressurus  cui pertinaci conspiratione multorum
hac maxima consideratione resistebatur quod hostis eius ut ante
relatum est constanti filiam paruulam cum matre faustina et in
agminibus et cum prope in acie starent lectica circumferens
secum ut pro imperiali germine cui se quoque iunctum addebat
pugnarent audentius iras militum accendebat sicut aliquando
dimicaturi macedones cum illyriis adhuc infantem in cunis
locauere post aciem cuius metu ne traheretur captiuus aduersos
fortius oppresserunt  contra has calliditatis argutias
sagaci opitulatione nutanti negotio consuluit imperator et
arbitionem ex consule agentem iam dudum in otio ad se uenire
hortatus est ut constantiniani ducis uerecundia truces animi
lenirentur neque secus uenit  nam cum omnibus prouectior
natu et dignitate sublimior canitiem reuerendam ostenderet multis
ad perfidiam inclinatis publicum grassatorem procopium milites
uero secutos eius errorem filios et laborum participes
pristinorum appellans orabat ut se ac si parentem magis
sequerentur felicissimis ductibus cognitum quam profligato morem
gererent nebuloni destituendo iam et casuro  quibus cognitis
gomoarius cum elusis hostibus unde uenerat redire posset
innoxius ad castra imperatoris oportunitate interualli proximi
captiui colore transiuit uelut accursu multitudinis uisae subito
circumsaeptus  qua successus alacritate ualens castra
promouit ad phrygiam et prope nacoliam collatis manibus partium
dum in ancipiti  agilo rem excursu prodidit repentino eumque
secuti complures iam pila quatientes et gladios ad imperatorem
transeunt cum uexillis scuta peruersa gestantes quod defectionis
signum est apertissimum  hoc praeter spem omnium uiso
procopius salutis intercluso suffugio uersus in pedes
circumiectorum nemorum secreta et montium florentio sequente et
barchalba tribuno quem per saeuissima bella iam inde constanti
temporibus notum necessitas in crimen traxerat non uoluntas 
maiore itaque noctis parte consumpta cum a uespertino ortu luna
praelucens in diem metum augeret undique facultate euadendi
exempta consiliorum inops procopius ut in arduis necessitatibus
solet cum fortuna expostulabat luctuosa et graui mersusque
multiformibus curis subito a comitibus suis artius uinctus relato
iam die ductus ad castra imperatori offertur reticens atque
defixus statimque abscisa ceruice discordiarum ciuilium
gliscentes turbines sepeliuit et bella ad ueteris perpernae
exemplum qui post sertorium inter epulas obtruncatum
dominatione paulisper potitus a frutectis ubi latebat extractus
oblatusque pompeio eius iussu est interfectus  parique
indignationis impetu florentius et barchalba qui eum duxerunt
confestim non pensata ratione sunt interfecti nam si principem
legitimum prodidissent uel ipsa iustitia iure caesos
pronuntiaret si rebellem et oppugnatorem internae quietis ut
ferebatur amplas eis memorabilis facti oportuerat deferri
mercedes  excessit autem uita procopius anno quadragesimo
amplius mensibus decem corpore non indecoro nec mediocris
staturae subaquilus humumque intuendo semper incedens perque
morum tristium latebras illius similis crassi quem in uita semel
risisse lucilius affirmat et tullius et quod est mirandum
quoad uixerat incruentus

  isdem fere diebus protector marcellus eiusdem cognatus
agens apud nicaeam praesidium proditione militum et interitu
procopii cognito serenianum intra palatium clausum medio noctis
horrore incautum adortus occidit cuius mors saluti plurimis
fuit  nam si uictoriae superfuisset incultis moribus homo et
nocendi acerbitate conflagrans ualentique ob similitudinem morum
et genitalis patriae uicinitatem acceptus occultas uoluntates
principis introspiciens ad crudelitatem propensioris multas
innocentium ediderat strages  quo interfecto idem marcellus
occupata celeri cursu chalcedone concrepantibus paucis quos
uilitas et desperatio trudebat in scelus umbram principatus
funesti capessit gemina ratione fallente quod et gothorum tria
milia regibus iam lenitis ad auxilium transmissa procopio
constantianam praetendenti necessitudinem ad societatem suam
parua mercede traduci posse existimabat quodque gesta in illyrico
etiamtum latebant  inter quae tam trepida speculationibus
fidis equitius doctus conuersam molem belli totius in asiam
degressus per succos philippopolim clausam praesidiis hostium
eumolpiada ueterem reserare magna ui conabatur urbem admodum
opportunam et impedituram eius appetitus si pone relicta
adiumenta ualenti laturus  nondum enim apud nacoliam gesta
compererat  festinare ad haemimontum cogeretur  uerum paulo
postea cognita leui praesumptione marcelli milites missi sunt
audaces et prompti qui eum raptum ut deditum noxae mancipium in
custodiam compegerunt unde post dies productus lateribus
sulcatis acerrime pariaque perpessis consortibus interiit hoc
fauorabilis solo quod abstulit serenianum e medio crudelem ut
phalarim et illi fidum quia doctrinarum diritatem causis
inanibus praetexebat  exstirpatis occasu ducis funeribus
belli saeuitum est in multos acrius quam errata flagitauerant
uel delicta maximeque in philippopoleos defensores qui urbem
seque ipsos non nisi capite uiso procopii quod ad gallias
portabatur aegerrime dediderunt  ad gratiam tamen precantium
coerciti sunt aliqui lenius inter quos eminebat araxius in ipso
rerum exustarum ardore adeptus ambitu praefecturam et agilone
intercedente genero supplicio insulari multatus breue post tempus
euasit  euphrasius uero itemque phronimius missi ad occiduas
partes arbitrio obiecti sunt ualentiniani et absoluto euphrasio
phronimius cherronesum deportatur inclementius in eodem punitus
negotio ea re quod diuo iuliano fuit acceptus cuius memorandis
uirtutibus eius ambo fratres principes obtrectabant nec similes
eius nec suppares  his accedebant alia grauiora et multo
magis quam in proeliis formidanda carnifex enim et unci et
cruentae quaestiones sine discrimine ullo aetatum et dignitatum
per fortunas omnes et ordines grassabantur et pacis obtentu 
itum detestandum agitabatur infaustam uictoriam exsecrantibus
uniuersis interneciuo bello quouis grauiorem  nam inter arma
et lituos condicionis aequatio leuiora facit pericula et martiae
uirtutis potestas aut absumit quod occupat aut nobilitat et
mors si acciderit nullum ignominiae continet sensum finemque
secum uiuendi simul et dolendi perducit ubi uero consiliis
impiis iura quidem praetenduntur et leges et catonianae uel
cassianae sententiae fuco perliti residerint iudices agatur
autem quod agitur ad uoluntatem praetumidae potestatis et ex
eius libidine incidentium uitae necisque momenta pensantur ibi
capitalis uertitur pernicies et abrupta  nam ut quisque ea
tempestate ob quamlibet ualuerat causam regio imperio prope
accedens et aliena rapiendi auiditate exustus licet aperte
insontem arcessens ut familiaris suscipiebatur et fidus ditandus
casibus alienis  imperator enim promptior ad nocendum
criminantibus patens et funereas delationes asciscens per
suppliciorum diuersitates effrenatius exsultauit sententiae
illius tullianae ignarus docentis infelices esse eos qui omnia
sibi licere existimarunt  haec implacabilitas causae quidem
piissimae sed uictoriae foedioris innocentes tortoribus exposuit
multos uel sub eculeo locauit incuruos aut ictu carnificis torui
substrauit quibus si pateretur natura uel denas animas
profundere praestabat in pugna quam lateribus fodicatis omni
culpa immunis fortunis gementibus uniuersis quasi laesae
maiestatis luere poenas dilaniatis ante corporibus quod omni est
tristius morte  exin cum superata luctibus ferocia
deflagrasset proscriptiones et exsilia et quae leuiora quibusdam
uidentur quamquam sint aspera uiri pertulere summates et ut
ditaretur alius genere nobilis et forte meritis locupletior
actus patrimonio praeceps trususque in exsilium consumebatur
angore aut stipe precaria uictitabat nec modus ullus exitialibus
malis impositus quam diu principem et proximos opum satietas
cepit et caedis  hoc nouatore adhuc superstite cuius actus
multiplices docuimus et interitum diem duodecimum kalendas
augustas consule ualentiniano primum cum fratre horrendi terrores
per omnem orbis ambitum grassati sunt subito quales nec fabulae
nec ueridicae nobis antiquitates exponunt  paulo enim post
lucis exortum densitate praeuia fulgorum acrius uibratorum
tremefacta concutitur omnis terreni stabilitas ponderis mareque
dispulsum retro fluctibus euolutis abscessit ut retecta uoragine
profundorum species natantium multiformes limo cernebantur
haerentes ualliumque uastitates et montium tunc ut opinari
dabatur suspicerent radios solis quos primigenia rerum sub
immensis gurgitibus amendauit  multis igitur nauibus uelut
arida humo conexis et licenter per exiguas undarum reliquias
palantibus plurimis ut pisces manibus colligerent et similia
marini fremitus uelut grauati repulsam uersa uice consurgunt
perque uada feruentia insulis et continentis terrae porrectis
spatiis uiolenter illisi innumera quaedam in ciuitatibus et ubi
reperta sunt aedificia complanarunt proinde ut elementorum
furente discordia inuoluta facies mundi miraculorum species
ostendebat  relapsa enim aequorum magnitudo cum minime
speraretur milia multa necauit hominum et submersit
recurrentiumque aestuum incitata uertigine quaedam naues
postquam umentis substantiae consenuit tumor pessumdatae uisae
sunt exanimataque naufragiis corpora supina iacebant aut prona
 ingentes aliae naues extrusae rabidis flatibus culminibus
insidere tectorum ut alexandriae contigit et ad secundum
lapidem fere procul a litore contortae sunt aliquae ut laconicam
prope mothonen oppidum nos transeundo conspeximus diuturna carie
fatiscentem

 marcellini historiae liber xxuii  

  dum per eoum orbem haec quae narrauimus diuersi rerum
expediunt casus alamanni post aerumnosas iacturas et uulnera
quae congressi saepe iuliano caesari pertulerunt uiribus tandem
resumptis licet imparibus pristinis ob causam expositam supra
gallicanos limites formidati iam persultabant statimque post
kalendas ianuarias cum per glaciales tractus hiemis rigidum
inhorresceret sidus cuneatim egressa multitudo licentius
uagabatur  horum portioni primae charietto tunc per utramque
germaniam comes occursurus cum milite egreditur ad bella
ineunda promptissimo ascito in societatem laboris seueriano
itidem comite inualido et longaeuo qui apud cabyllona
diuitensibus praesidebat et tungricanis  proinde confertius
agmine in unum coacto ponteque breuioris aquae firma celeritate
transmisso uisos eminus barbaros romani sagittis aliisque leuibus
iaculis incessebant quae illi reciprocis iactibus ualide
contorquebant  ubi uero turmae congressae strictis conflixere
mucronibus nostrorum acies impetu hostium acriore concussa nec
resistendi nec faciendi fortiter copiam repperit cunctis metu
compulsis in fugam cum seuerianum uidissent equo deturbatum
missilique telo perfossum  ipse denique charietto dum
cedentes obiectu corporis et uocis obiurgatorio sonu audentius
retinet pudendumque diluere dedecus fiducia diu standi conatur
oppetit telo letali confossus  post cuius interitum herulorum
batauorumque uexillum direptum quod insultando tripudiantes
barbari crebro sublatum altius ostendebant post certamina
receptum est magna

  qua clade cum ultimo maerore comperta correcturus sequius
gesta dagalaifus a parisiis mittitur eoque diu cunctante
causanteque diffusos per uaria barbaros semet adoriri non posse
accitoque paulo postea ut cum gratiano etiamtum priuato
susciperet insignia consulatus iouinus equitum magister
accingitur et instructus paratusque cautissime obseruans utrumque
sui agminis latus uenit prope locum scarponna ubi inopinus
maiorem barbarorum plebem antequam armaretur temporis breui
puncto praeuentam ad internecionem exstinxit  exsultantes
innoxii proelii gloria milites ad alterius globi perniciem ducens
sensimque incedens rector eximius speculatione didicit fida
direptis propius uillis uastatoriam manum quiescere prope flumen
iamque aduentans abditusque in ualle densitate arbustorum obscura
uidebat lauantes alios quosdam comas rutilantes ex more
potantesque nonnullos  et nanctus horam impendio tempestiuam
signo repente per lituos dato latrocinalia castra perrupit
contraque germani nihil praeter inefficaces minas iactanter
sonantes et fremitum nec expedire arma dispersa nec componere
aciem nec resurgere in uires permittebantur urguente instante
uictore quocirca forati pilis et gladiis cecidere complures
absque his quos uersos in pedes texere flexuosi tramites et
angusti  hoc prospero rerum effectu quem uirtus peregerat et
fortuna aucta fiducia iouinus militem ducens diligenti
speculatione praemissa in tertium cuneum qui restabat propere
castra commouit et maturato itinere omnem prope catelaunos
inuenit ad congrediendum promptissimum  et uallo opportune
metato suisque pro temporis copia cibo recreatis et somno primo
aurorae exortu in aperta planitie composuit aciem dilatatam arte
sollerti ut spatiis amplioribus occupatis aequiperare romani
hostium multitudinem apparerent inferiores numero licet uiribus
pares  signo itaque per bucinas dato cum pede collato res agi
coepisset et sueta uexillorum splendentium facie territi
stetere germani quibus hebetatis parumper reparatisque confestim
ad usque diei extimum concertatione protenta ualidius imminens
miles fructum rei bene gestae sine dispendio quaesisset ni
balchobaudes armaturarum tribunus magniloquentia socordi coalitus
propinquante iam uespera cessisset incondite quem si secutae
residuae cohortes abissent ad tristes exitus eo usque negotium
uenerat ut nec acta nuntiaturus quisquam posset superesse
nostrorum  sed resistens animorum acri robore miles ita
lacertis eminuit ut hostium quattuor milibus sauciis sex alia
interficeret milia ipse uero non amplius mille ducentis
amitteret ducentis tantummodo uulneratis  noctis itaque
aduentu proelio iam dirempto refectisque uiribus fessis prope
confinia lucis ductor egregius in agminis quadrati figuram
producto exercitu cum comperisset occultantibus tenebris
barbaros lapsos securus insidiarum per aperta camporum
sequebatur et mollia calcando semineces et constratos quos
uulneribus frigorum asperitate contractis dolorum absumpserat
magnitudo  exin progressus ulterius reuertens ubi nullum
reppererat didicit regem hostilium agminum cum paucis captum ab
ascariis quos ipse per iter aliud ad diripienda tentoria miserat
alamannica suffixum patibulo ideoque iratus in tribunum
animaduertere statuit ausum hoc inconsulta potestate superiore
fecisse eumque damnasset ni militari impetu commissum facinus
atrox documentis euidentibus constitisset  ei post haec
redeunti parisios post claritudinem recte gestorum imperator
laetus occurrit breuique postea consulem designauit illo
uidelicet ad gaudii cumulum accedente quod isdem diebus procopii
susceperat caput a ualente transmissum  praeter haec alia
multa narratu minus digna conserta sunt proelia per tractus
uarios galliarum quae superfluum est explicare cum neque operae
pretium aliquid eorum habuere prouentus nec historiam producere
per minutias ignobiles decet

  hoc tempore uel paulo ante noua portenti species per
annonariam apparuit tusciam idque quorsum euaderet prodigialium
rerum periti penitus ignorarunt in oppido enim pistoriensi prope
horam diei tertiam spectantibus multis asinus tribunali escenso
audiebatur destinatius rugiens et stupefactis omnibus qui
aderant quique didicerant referentibus aliis nulloque
coniectante uentura postea quod portendebatur euenit 
terentius enim humili genere in urbe natus et pistor ad uicem
praemii quia peculatus reum detulerat orfitum ex praefecto hanc
eandem prouinciam correctoris administrauerat potestate eaque
confidentia deinceps inquietius agitans multa in nauiculariorum
negotio falsum admisisse conuictus ut ferebatur perit
carnificis manu regente claudio romam  multo tamen antequam
hoc contingeret symmachus aproniano successit inter praecipua
nominandus exempla doctrinarum atque modestiae quo instante urbs
sacratissima otio copiisque abundantius solito fruebatur et
ambitioso ponte exsultat atque firmissimo quem condidit ipse et
magna ciuium laetitia dedicauit ingratorum ut res docuit
apertissima  qui consumptis aliquot annis domum eius in
transtiberino tractu pulcherrimam incenderunt ea re perciti quod
uilis quidam plebeius finxerat illum dixisse sine indice ullo
uel teste libenter se uino proprio calcarias exstincturum quam
id uenditurum pretiis quibus sperabatur  aduenit post hunc
urbis moderator lampadius ex praefecto praetorio homo
indignanter admodum sustinens si etiam cum spueret non
laudaretur ut id quoque prudenter praeter alios faciens sed
nonnumquam seuerus et frugi  hic cum magnificos praetor
ederet ludos et uberrime largiretur plebis nequiens tolerare
tumultum indignis multa donari saepe urgentis ut liberalem se et
multitudinis ostenderet contemptorem accitos a uaticano quosdam
egentes opibus ditauerat magnis  uanitatis autem eius
exemplum ne latius euagemur hoc unum sufficiet poni leue
quidem sed cauendum iudicibus per omnia enim ciuitatis membra
quae diuersorum principum exornarunt impensae nomen proprium
inscribebat non ut ueterum instaurator sed conditor quo uitio
laborasse traianus dicitur princeps unde eum herbam parietinam
iocando cognominarunt  hic praefectus exagitatus est motibus
crebris uno omnium maximo cum collecta plebs infima domum eius
prope constantinianum lauacrum iniectis facibus incenderat et
malleolis ni uicinorum et familiarum ueloci concursu a summis
tectorum culminibus petita saxis et tegulis abscessisset 
eaque ui territus ipse primitiis crebrescentis seditionis in
maius secessit ad muluium pontem quem struxisse superior dicitur
scaurus adlenimenta ibidem tumultus opperiens quem causa
concitauerat grauis  aedificia erigere exoriens noua uel
uetusta quaedam instaurans non ex titulis solitis parari iubebat
impensas sed si ferrum quaerebatur aut plumbum aut aes aut
quidquam simile apparitores immittebantur qui uelut ementes
diuersas raperent species nulla pretia persoluendo unde
accensorum iracundiam pauperum damna deflentium crebra aegre
potuit celeri uitare digressu  aduenit successor eius ex
quaesitore palatii uiuentius integer et prudens pannonius cuius
administratio quieta fuit et placida copia rerum omnium fluente
sed hunc quoque discordantis populi seditiones terruere
cruentae quae tale negotium excitauere  damasus et ursinus
supra humanum modum ad rapiendam episcopi sedem ardentes scissis
studiis asperrime conflictabant ad usque mortis uulnerumque
discrimina adiumentis utriusque progressis quae nec corrigere
sufficiens uiuentius nec mollire coactus ui magna secessit in
suburbanum  et in concertatione superauerat damasus parte
quae ei fauebat instante constatque in basilica sicinini ubi
ritus christiani est conuenticulum uno die centum triginta
septem reperta cadauera peremptorum efferatamque diu plebem aegre
postea delenitam  neque ego abnuo ostentationem rerum
considerans urbanarum huius rei cupidos ob impetrandum quod
appetunt omni contentione laterum iurgari debere cum id adepti
futuri sint ita securi ut ditentur oblationibus matronarum
procedantque uehiculis insidentes circumspecte uestiti epulas
curantes profusas adeo ut eorum conuiuia regales superent
mensas  qui esse poterant beati re uera si magnitudine
urbis despecta quam uitiis opponunt ad imitationem antistitum
quorundam prouincialium uiuerent quos tenuitas edendi potandique
parcissime uilitas etiam indumentorum et supercilia humum
spectantia perpetuo numini uerisque eius cultoribus ut puros
commendant et uerecundos hactenus deuiasse sufficiet nunc ad
rerum ordines reuertamur

  dum aguntur ante dicta per gallias et italiam noui per
thracias exciti sunt procinctus ualens enim ut consulto
placuerat fratri cuius regebatur arbitrio arma concussit in
gothos ratione iusta pemotus quod auxilia misere procopio
ciuilia bella coeptanti ergo conueniet pauca super harum origine
regionum et situ transcurrere per breuem excessum  erat
thraciarum descriptio facilis si ueteres concinerent stili
quorum obscura uarietas quoniam opus ueritatem professum non
iuuat sufficiet ea quae uidisse meminimus expedire  has
terras immensa quondam camporum placiditate aggerumque altitudine
fuisse porrectas homeri perennis auctoritas docet aquilonem et
zephyrum uentos exinde flare fingentis quod aut fabulosum est
aut tractus antehac diffusi latissime destinatique nationibus
feris cuncti thraciarum uocabulo censebantur  et partem earum
habitauere scordisci longe nunc ab isdem prouinciis disparati
saeui quondam et truces et ut antiquitas docet hostiis
captiuorum bellonae litantes et marti humanumque sanguinem in
ossibus capitum cauis bibentes auidius quorum asperitate post
multiplices pugnarum aerumnas saepe res romana uexata postremo
omnem amisit exercitum cum rectore  sed ut nunc cernimus
eadem loca formata in cornuti sideris modum effingunt theatri
faciem speciosam cuius in summitate occidentali montibus
praeruptis densitatae succorum patescunt angustiae thracias
dirimentes et daciam  partem uero sinistram arctois obnoxiam
stellis haemimontanae celsitudines claudunt et hister qua
romanum caespitem lambit urbibus multis et castris contiguus et
castellis  per dextrum quod australe est latus scopuli
tenduntur rhodopes unde eoum iubar exsurgit finitur in fretum
cui undosius ab euxino ponto labenti pergentique fluctibus
reciprocis ad aegaeum discidium panditur terrarum angustum 
ex angulo tamen orientali macedonicis iungitur collimitiis per
artas praecipitesque uias quae cognominantur acontisma cui
proxima arethusa cursualis est statio in qua uisitur euripidis
sepulchrum tragoediarum sublimitate conspicui et stagira ubi
aristotelen ut tullius ait fundentem aureum flumen accipimus
natum  haec quoque priscis temporibus loca barbari tenuere
morum sermonumque uarietate dissimiles e quibus praeter alios ut
immaniter efferati timebantur odrysae ita humanum fundere
sanguinem assueti ut cum hostium copia non daretur ipsi inter
epulas post cibi satietatem et potus suis uelut alienis
corporibus imprimerent ferrum  uerum aucta re publica dum
consulare uigeret imperium has gentes antehac semper indomitas
uagantesque sine cultu uel legibus marcus didius ingenti
destinatione pressit drusus intra fines continuit proprios
minucius prope amnem hebrum a celsis odrysarum montibus fluentem
superatas proelio strauit post quos residui ab appio claudio pro
consule sunt infesta concertatione deleti oppida enim in
bosporo sita et propontide classes obtinuere romanae 
aduenit post hos imperator lucullus qui cum durissima gente
bessorum conflixit omnium primus eodemque impetu haemimontanos
acriter resistentes oppressit quo imminente thraciae omnes in
dicionem ueterum transiere nostrorum hocque modo post procinctus
ancipites rei publicae sex prouinciae sunt quaesitae  inter
quas prima ex fronte quae illyriis est confinis thracia
speciali nomine appellatur quam philippopolis eumolpias uetus
et beroea amplae ciuitates exornant post hanc haemimontus
hadrianopolim habet quae dicebatur uscudama et anchialon
ciuitates magnas dein mysia ubi marcianopolis est a sorore
traiani principis ita cognominata et dorostorus et nicopolis et
odessos iuxtaque scythia in qua celebriora sunt aliis oppida
dionysopolis et tomi et callatis europa omnium ultima praeter
municipia urbibus nitet duabus apris et perintho quam heracleam
posteritas dixit  rhodopa huic adnexa maximianopolim habet
et maroneam et aenum qua condita et relicta aeneas italiam
auspiciorum prosperitate perpetua post diuturnos occupauit
errores  constat autem ut uulgauere rumores assidui omnes
paene agrestet qui per regiones praedictas montium circumcolunt
altitudines salubritate uirium et praerogatiua quadam uitae
longius propagandae nos anteire idque inde contingere
arbitrantur quod colluuione ciborum abstinent calidis et perenni
uiriditate roris asperginibus gelidis corpora constringente
aurae purioris dulcedine potiuntur radiosque solis suapte natura
uitales primi omnium sentiunt nullis adhuc maculis rerum
humanarum infectos his ita digestis pedem referamus ad coepta

  procopio superato in phrygia internarumque dissensionum
materia consopita uictor magister equitum ad gothos est missus
cogniturus aperte quam ob causam gens amica romanis
foederibusque longae pacis obstricta tyranno dederat adminicula
bellum principibus legitimis inferenti qui ut factum firma
defensione purgarent litteras eiusdem obtulere procopii ut
generis constantiniani propinquo imperium sibi debitum sumpsisse
commemorantis ueniaque dignum asserentes errorem  quibus
eodem referente uictore compertis ualens parui ducens
excusationem uanissimam in eos signa commouit motus aduentantis
iam praescios et pubescente uere quaesito in unum exercitu prope
daphnen nomine munimentum est castra metatus ponteque contabulato
supra nauium foros flumen transgressus est histrum resistentibus
nullis  iamque sublatus fiducia cum ultro citroque
discurrens nullum inueniret quem superare poterat uel terrere
omnes enim formidine perciti militis cum apparatu ambitioso
propinquantis montes petiuere serrorum arduos et inaccessos nisi
perquam gnaris  ne igitur aestate omni consumpta sine ullo
remearet effectu arintheo magistro peditum misso cum
praedatoriis globis familiarum rapuit partem quae antequam ad
dirupta uenirent et flexuosa capi potuerunt per plana camporum
errantes hocque tantum quod fors dederat impetrato redit cum
suis innoxius nec illato graui uulnere nec accepto  anno
secuto ingredi terras hostiles pari alacritate conatus fusius
danubii gurgitibus uagatis impeditus mansit immobilis prope
carporum uicum statiuis castris ad usque autumnum locatis
emensum unde quia nihil agi potuit dirimente magnitudine
fluentorum marcianopolim ad hiberna discessit  simili
pertinacia tertio quoque anno per nouiodunum nauibus
transmittendum amnem conexis perrupto barbarico continuatis
itineribus longius agentes greuthungos bellicosam gentem
aggressus est postque leuiora certamina athanaricum ea tempestate
iudicem potentissimum ausum resistere cum manu quam sibi
crediderit abundare extremorum metu coegit in fugam ipseque cum
omnibus suis marcianopolim rediuit ad hiemem agendam ut in illis
tractibus habilem  aderant post diuersos triennii casus
finiendi belli materiae tempestiuae prima quod ex principis
diuturna permansione metus augebatur hostilis dein quod
commerciis uetitis ultima necessariorum inopia barbari
stringebantur adeo ut legatos supplices saepe mittentes uenialem
poscerent pacem  quibus imperator rudis quidem uerum
spectator adhuc aequissimus rerum antequam adulationum
perniciosis illecebris captus rem publicam funeribus perpetuo
deflendis affligeret in commune consultans pacem dare oportere
decreuit  missique uicissim uictor et arintheus qui tunc
equestrem curabant militiam et pedestrem cum propositis
condicionibus assentiri gothos docuissent litteris ueris
praestituitur componendae paci conueniens locus et quoniam
asserebat athanaricus sub timenda exsecratione iurandi se esse
obstrictum mandatisque prohibitum patris ne solum calcaret
aliquando romanum et adigi non poterat indecorumque erat et uile
ad eum imperatorem transire recte noscentibus placuit nauibus
remigio directis in medium flumen quae uehebant cum armigeris
principem gentisque iudicem inde cum suis foederari ut statutum
est pacem  hocque composito et acceptis obsidibus ualens
constantinopolim redit ubi postea athanaricus proximorum
factione genitalibus terris expulsus fatali sorte decessit et
ambitiosis exsequiis ritu sepultus est nostro

  inter haec ualentiniano magnitudine quassato morborum
agitanteque extrema conuiuio occultiore gallorum qui aderant in
commilitio principis ad imperium rusticus iulianus tunc magister
memoriae poscebatur quasi afflatu quodam furoris bestiarum more
humani sanguinis auidus ut ostenderat cum proconsulari
potestate regeret africam  in praefectura enim urbana quam
adhuc administrans exstinctus est tempus anceps metuens
tyrannidis cuius arbitrio tamquam inter dignorum inopiam ad id
escenderat columen lenis uideri cogebatur et mollior  contra
hos nitebantur aliqui studiis altioribus in fauorem seueri
magistri tunc peditum ut apti ad hoc impetrandum qui licet
asper esset et formidatus tolerabilior tamen fuit et
praeferendus modis omnibus ante dicto  sed dum haec
cogitantur in cassum imperator remediis multiplicibus recreatus
uixque se mortis periculo contemplans extractum gratianum filium
suum adulto iam proximum insignibus principatus ornare
meditabatur  et paratis omnibus militeque firmato ut animis
id acciperet promptis cum gratianus uenisset progressus in
campum tribunal escendit splendoreque nobilium circumdatus
potestatum dextra puerum apprehensum productumque in medium
oratione contionaria destinatum imperatorem exercitui
commendabat  faustum erga me uestri fauoris indicium hunc
loci principalis circumferens habitum quo potior aliis iudicatus
sum multis et claris consiliorum sociis uotorumque auspicibus
uobis pietatis officium aggrediar tempestiuum prospera deo
spondente cuius sempiternis auxiliis stabit romana res
inconcussa  accipite igitur quaeso placidis mentibus uiri
fortissimi desiderium nostrum id reputantes quod haec quae
fieri caritatis sanciunt iura non tantum transire uoluimus per
conscientiam uestram uerum etiam probata firmari ut congrua
nobis et profutura  gratianum hunc meum adultum quem diu
uersatum inter liberos uestros commune diligitis pignus undique
muniendae tranquillitatis publicae causa in augustum sumere
commilitium paro si propitia caelestis numinis uestraeque
maiestatis uoluntas parentis amorem iuuerit praeeuntem non
rigido cultu ab incunabulis ipsis ut nos educatum nec tolerantia
rerum coalitum asperarum nec capacem adhuc martii pulueris ut
uidetis sed familiae suae laudibus maiorumque factis
praestantibus concinentem parcius inuidiae metu dicitur
protinus surrecturum  ut enim mihi uideri solet mores eius et
appetitus licet nondum maturos saepe pensanti ineunte
adolescentia quoniam humanitate et studiis disciplinarum
sollertium expolitus librabit suffragiis puris merita recte
secusue factorum faciet ut sciant se boni intellegi in pulchra
facinora procursabit signis militaribus et aquilis adhaesurus
solem niuesque et pruinas et sitim perferet et uigilias castris
si necessitas adegerit aliquotiens propugnabit salutem pro
periculorum sociis obiectabit et quod pietatis summum primumque
munus est rem publicam ut domum paternam diligere poterit et
auitam  nondum finita oratione dictis cum assensu laeto
auditis pro suo quisque loco animo milites alius alium anteire
festinans tamquam utilitatis et gaudiorum participes gratianum
declararunt augustum classicorum amplissimo sonu blandum fragorem
miscentes armorum  quo uiso maiore fiducia ualentinianus
exsultans corona indumentisque supremae fortunae ornatum filium
osculatus iamque fulgore conspicuum alloquitur aduertentem quae
dicebantur  en inquit habes mi gratiane amictus ut
sperauimus omnes augustos meo commilitonumque nostrorum arbitrio
delatos ominibus faustis accingere igitur pro rerum urgentium
pondere ut patris patruique collega et assuesce impauidus
penetrare cum agminibus peditum gelu peruios histrum et rhenum
armatis tuis proximus stare sanguinem spiritumque considerate
pro his impendere quos regis nihil alienum putare quod ad
romani imperii pertinet statum  haec pro tempore praecepisse
sufficiet cetera monere non desinam nunc reliqui uos estis
rerum maximi defensores quos rogo et obtestor ut accrescentem
imperatorem fidei uestrae commissum seruetis affectione fundata
 his dictis sollemnitate omni firmatis eupraxius
caesariensis maurus magister ea tempestate memoriae primus
omnium exclamauit familia gratiani hoc meretur statimque
promotus quaestor multa et prudentibus aemulanda bonae fiduciae
reliquit exempla nusquam a statu naturae discedens intrepidae
sed constans semper legumque similis quas omnibus una eademque
uoce loqui in multiplicibus aduertimus causis qui tunc magis in
suscepta parte iustitiae permanebat cum eum recta monentem
exagitaret minax imperator et nimius  consurrectum est post
haec in laudes maioris principis et nouelli maximeque pueri quem
oculorum flagrantior lux commendabat uultusque et reliqui
corporis iucundissimus nitor et egregia pectoris indoles quae
imperatorem implesset cum ueterum lectissimis comparandum si per
fata proximosque licuisset qui uirtutem eius etiamtum
instabilem obnubilarunt actibus prauis  in hoc tamen negotio
ualentinianus morem institutum antiquitus supergressus non
caesares sed augustos germanum nuncupauit et filium beniuole
satis nec enim quisquam antehac asciuit sibi pari potestate
collegam praeter principem marcum qui uerum adoptiuum fratrem
absque diminutione aliqua auctoritatis imperatoriae socium fecit

  his ex sententia rectoris et militum ordinatis uix dies
intercessere pauci cum mamertinum praefectum praetorio ab urbe
regressum quo quaedam perrexerat correcturus auitianus ex
uicario peculatus detulerat reum  cui ideo uulcacius
successit rufinus omni ex parte perfectus et uelut apicem
senectutis honoratae praetendens sed lucrandi opportunas
occasiones occultationis spe numquam praetermittens  qui
nanctus copiam principis orfitum ex praefecto urbis solutum
exsilio patrimonii redintegrata iactura remitti fecit in lares
 et quamquam ualentinianus homo propalam ferus inter
imperitandi exordia ut asperitatis opinionem molliret impetus
truces retinere nonnumquam in potestate animi nitebatur serpens
tamen uitium et dilatum licentius erupit ad perniciem plurimorum
quod auxit ira acerbius efferuescens hanc enim ulcus esse animi
diuturnum interdumque perpetuum prudentes definiunt nasci ex
mentis mollitia consuetum id asserentes argumento probabili quod
iracundiores sunt incolumibus languidi et feminae maribus et
iuuenibus senes et felicibus aerumnosi  eminuit tamen per id
tempus inter alias humilium neces mors dioclis ex comite
largitionum illyrici quem ob delicta breuia flammis iussit
exuri et diodori ex agente in rebus triumque apparitorum
potestatis uicariae per italiam ideo necatorum atrociter quod
apud eum questus est comes diodorum quidem aduersus se ciuiliter
implorasse iuris auxilium officiales uero iussu iudicis ausos
monere proficiscentem ut responderet ex lege quorum memoriam
apud mediolanum colentes nunc usque christiani locum ubi sepulti
sunt ad innocentes appellant  dein cum in negotio maxentii
cuiusdam pannonii ob exsecutionem a iudice recte maturari
praeceptam trium oppidorum ordines mactari iussisset
interpellauit eupraxius tunc quaestor et parcius inquit agito
piissime principum hos enim quos interfici tamquam noxios
iubes ut martyras id est diuinitati acceptos colit religio
christiana  cuius salutarem fiduciam praefectus imitatus
florentius cum in re quadam uenia digna audisset eum percitum
ira iussisse itidem ternos per ordines urbium interfici
plurimarum et quid agetur ait si oppidum aliquod curiales
non habuerit tantos inter reliqua id quoque suspendi debet ut
cum habuerit occidantur  ad hanc inclementiam illud quoque
accedebat dictu dirum et factu quod si quis eum adisset
iudicium potentis inimici declinans aliumque sibi postulans dari
hoc non impetrato ad eundem quem metuebat licet multa
praetenderet iusta remittebatur itemque aliud audiebatur
horrendum quod ubi debitorum aliquem egestate obstrictum nihil
reddere posse dicebat interfici debere pronuntiabat  haec
autem et similia licenter ideo altiore fastu quidam principes
agunt quod amicis emendandi secus cogitata uel gesta copiam
negant inimicos loqui terrent amplitudine potestatis nulla
autem est correctio prauitatum apud eos qui quod uelint effici
maximae putant esse uirtutis

  profectus itaque ab ambianis treuerosque festinans nuntio
percellitur graui qui britannias indicabat barbarica
conspiratione ad ultimam uexatas inopiam nectaridumque comitem
maritimi tractus occisum et fullofauden ducem hostilibus insidiis
circumuentum  quibus magno cum horrore compertis seuerum
etiamtum domesticorum comitem misit si fors casum dedisset
optatum correcturum sequius gesta quo paulo postea reuocato
iouinus  eadem loca profectus reuerti isdem celeri gradu
permisit adminicula petituris exercitus ualidi id enim instantes
necessitates flagitare firmabant  postremo ob multa et
metuenda quae super eadem insula rumores assidui perferebant
electus theodosius illuc properare disponitur officiis martiis
felicissime cognitus ascitaque animosa legionum et cohortium
pube ire tendebat praeeunte fiducia speciosa  et quoniam cum
constantis principis actus componerem motus adolescentis et
senescentis oceani situmque britanniae pro captu uirium
explanaui ad ea quae digesta sunt semel reuolui superfluum
duxi ut ulixes homericus apud phaeacas ob difficultatem nimiam
replicare formidat  illud tamen sufficiet dici quod eo
tempore picti in duas gentes diuisi dicalydonas et uerturiones
itidemque attacotti bellicosa hominum natio et scotti per
diuersa uagantes multa populabantur gallicanos uero tractusque
franci et saxones isdem confines quo quisque erumpere potuit
terra uel mari praedis acerbis incendiisque et captiuorum
funeribus omnium uiolabant  ad haec prohibenda si copiam
dedisset fortuna prosperior orbis extrema dux efficacissimus
petens cum uenisset ad bononiae litus quod a spatio controuerso
terrarum angustiis reciproci distinguitur maris attolli
horrendis aestibus assueti rursusque sine ulla nauigantium noxa
in speciem complanari camporum exinde transmeato lentius freto
defertur rutupias stationem ex aduerso tranquilla  unde cum
consecuti bataui uenissent et heruli iouiique et uictores
fidentes uiribus numeri egressus tendensque ad lundinium uetus
oppidum quod augustam posteritas appellauit diuisis plurifariam
globis adortus est uagantes hostium uastatorias manus graues
onere sarcinarum et propere fusis qui uinctos homines agebant et
pecora praedam excussit quam tributarii perdidere miserrimi
 isdemque restituta omni praeter partem exiguam impensam
militibus fessis mersam difficultatibus summis antehac ciuitatem
sed subito quam salus sperari potuit recreatam ouantis specie
laetissimus introiit  ubi ad audenda maiora prospero successu
elatus totaque scrutando consilia futuri morabatur ambiguus
diffusam uariarum gentium plebem et ferocientem immaniter non
nisi per dolos occultiores et improuisos excursus superari posse
captiuorum confessionibus et transfugarum indiciis doctus 
denique edictis propositis impunitateque promissa desertores ad
procinctum uocabat et multos alios per diuersa libero commeatu
dispersos quo monitu rediere plerique incentiuo perciti
releuatusque anxiis curis ciuilem nomine recturum britannias pro
praefectis ad se poposcerat mitti uirum acrioris ingenii sed
iusti tenacem et recti itidemque dulcitium ducem scientia rei
militaris insignem

  haec in britanniis agebantur africam uero iam inde ab
exordio ualentiniani imperii exurebat barbarica rabies per
procursus audentiores et crebris caedibus et rapinis intenta
quam rem militaris augebat socordia et aliena inuadendi cupiditas
maximeque romani nomine comitis  qui uenturi prouidus
transferendaeque in alios inuidiae artifex saeuitia morum multis
erat exosus hac praecipue causa quod superare hostes in
uastandis prouinciis festinabat affinitate remigii tunc magistri
officiorum confisus quo praua et contraria referente princeps
ut prae se ferebat ipse cautissimus lacrimosa dispendia diutius
ignorauit afrorum  gestorum autem per eas regiones seriem
plenam et ruricii praesidis legatorumque mortem et cetera
luctuosa cum adegerit ratio diligentius explicabo  et
quoniam adest liber locus dicendi quae sentimus aperte
loquemur hunc imperatorem omnium primum in maius militares
fastus ad damna rerum auxisse communium dignitates opesque eorum
sublimius erigentem et quod erat publice priuatimque dolendum
indeflexa saeuitia punientem gregariorum errata parcentem
potioribus qui tamquam peccatis indulta licentia ad labes
delictorum immanium consurgebant qui ex eo anhelantes ex nutu
suo indistanter putant omnium pendere fortunas  horum flatus
et pondera inuentores iuris antiqui mollientes etiam insontes
quosdam aliquotiens suppliciis aboleri censuere letalibus quod
saepe contingit cum ob multitudinis crimina nonnulli sortis
iniquitate plectuntur innoxii id enim nonnumquam ad priuatorum
pertinuit causas  at in isauria globatim per uicina digressi
praedones oppida uillasque uberes libera populatione uexantes
magnitudine iacturarum pamphyliam afflictabant et cilicas quos
cum nullis arcentibus interneciue cuncta disperdere asiae
uicarius ea tempestate musonius aduertisset athenis atticis
antehac magister rhetoricus deploratis nouissime rebus luxuque
adiumento militari marcente adhibitis semermibus paucis quos
diogmitas appellant unum grassatorum cuneum si patuisset
facultas adoriri conatus per angustum quendam transiens
deuexitatis amfractum ad ineuitabiles uenit insidias et ibi cum
his confossus est quos ducebat  tali successu latrones
praetumidos palantesque per uaria confidentius interfectis
aliquibus ad latebrosa montium saxa quae incolunt excitae tandem
copiae contruserunt ubi cum eis nec quiescendi nec inueniendi
ad uictum utilia copia laxaretur per indutias pacem sibi tribui
poposcerunt germanicopolitanis auctoribus quorum apud eos ut
signiferae manus semper ualuere sententiae obsidibusque datis
ut imperatum est immobiles diu mansere nihil audentes hostile
 haec inter praetextatus praefecturam urbis sublimius curans
per integritatis multiplices actus et probitatis quibus ab
adolescentiae rudimentis inclaruit adeptus est id quod raro
contingit ut cum timeretur amorem non perderet ciuium minus
firmari solitum erga iudices formidatos  cuius auctoritate
iustisque ueritatis suffragiis tumultu lenito quem christianorum
iurgia concitarunt pulsoque ursino alta quies est parta
proposito ciuium romanorum aptissima et adolescebat gloria
praeclari rectoris plura et utilia disponentis  namque et
maeniana sustulit omnia fabricari romae priscis quoque uetita
legibus et discreuit ab aedibus sacris priuatorum parietes isdem
inuerecunde conexos ponderaque per regiones instituit uniuersas
cum auiditati multorum ex libidine trutinas componentium occurri
nequiret in examinandis uero litibus ante alios id impetrauit
quod laudando brutum tullius refert ut cum nihil ad gratiam
faceret omnia tamen grata uiderentur esse quae factitabat

  sub idem fere tempus ualentiniano ad expeditionem caute
ut rebatur ipse profecto alamannus regalis rando nomine diu
praestruens quod cogitabat mogontiacum praesidiis uacuam cum
expeditis ad latrocinandum latenter irrepsit  et quoniam casu
christiani ritus inuenit celebrari sollemnitatem impraepedite
cuiusce modi fortunae uirile et muliebre secus cum supellectili
non parua indefensum abduxit  paruo inde post interuallo
inopina rei romanae spes laetiorum affulsit cum enim uithicabius
rex uadomarii filius specie quidem molliculus et morbosus sed
audax et fortis ardores in nos saepe succenderet bellicos opera
nauabatur impensior ut qualibet concideret strage  et quia
temptatus aliquotiens nullo genere potuit superari uel prodi
fraude citerioris uitae ministri studio sollicitante nostrorum
occubuit cuius post necem aliquatenus hostiles torpuere
discursus interfector tamen prae metu poenarum quas uerebatur
si patuisset negotium ad romanum solum se celeri transtulit
gradu  parabatur post haec lentioribus curis et per copias
multiformes in alamannos expeditio solitis grauior destinatius id
publica tutela poscente quoniam reparabilis gentis motus
timebantur infidi milite nihilo minus accenso cui ob suspectos
eorum mores nunc infimorum et supplicum paulo post ultima
minitantium nullae quiescendi dabantur indutiae  contracta
igitur undique mole maxima cateruarum armis et subsidiis rei
cibariae diligenter instructa accitoque sebastiano comite cum
illyriis et italicis numeris quos regebat anni tempore iam
tepente ualentinianus cum gratiano rhenum transiit uisoque nemine
diuisis agminibus quadratis ipse medius incedebat iouino et
seuero magistris rei castrensis altrinsecus ordinum latera
seruantibus ne repentino inuaderentur assultu  protinusque
inde ductantibus itinerum callidis exploratis accessibus per
regiones longo situ porrectas sensim gradiens miles irritatior ad
pugnandum uelut repertis barbaris minaciter infrendebat et
quoniam aliquod diebus emensis nullus potuit qui resisteret
inueniri cuncta satorum et tectorum quae uisebantur iniecta
cohortium manu uorax flamma uastabat praeter alimenta quae
colligi dubius rerum euentus adigebat et custodiri  post haec
leniore gressu princeps ulterius tendens cum prope locum
uenisset cui solicinio nomen est uelut quadam obice stetit
doctus procursantium relatione uerissima barbaros longe
conspectos  qui nullam ad tuendam salutem uiam superesse
cernentes nisi se celeri defendissent occursu locorum gnaritate
confisi unum spirantibus animis montem occupauere praecelsum per
confragosos colles undique praeruptum et inuium absque
septentrionali latere unde facilem habet deuexitatem et mollem
signis ilico fixis ex more cum undique ad arma conclamaretur
imperio principis et ductorum stetit regibilis miles uexillum
opperiens extollendum quod erat opportune subeundae indicium
pugnae  ergo quia spatium deliberandi aut exiguum dabatur
aut nullum hinc impatientia militis perterrente inde horrenda
circumsonantibus alamannis id consilium ratio celeritatis
admisit ut arctoam montium partem quam clementer diximus esse
procliuem sebastianus occuparet cum suis fugientes germanos si
fors ita tulisset leui negotio confossurus quo ita ut placuit
maturato gratianoque apud signa iouianorum retro detento cuius
aetas erat etiamtum proeliorum impatiens et laborum
ualentinianus ut dux cunctator et tutus centurias et manipulos
capite intecto collustrans nullo potentium in conscientiam arcani
adhibito remota multitudine stipatorum speculatum radices
aggerum auolauit cum paucis quorum industriam norat et fidem
praedicans ut erat sui arrogans aestimator inuenire posse aliam
uiam ducentem ad arduos cliuos praeter eam quam inspexere
proculcatores  per ignota itaque et palustres uligines
deuius tendens insidiatricis manus locatae per abdita subito
oppetisset accursu ni necessitatis adiumento postremo per
labilem limum incitato iumento digressus legionum se gremiis
immersisset post abruptum periculum cui adeo proximus ut galeam
eius cubicularius ferens auro lapillisque distinctam cum ipso
tegmine penitus interiret nec postea uiuus repperiretur aut
interfectus  proinde quiete reficiendis corporibus data
signoque erecto quod solet ad pugnam hortari tubarum minacium
accendente clangore fidentissimo impetu acies motas prompte ante
alios praeiere duo iuuenes lecti in principiis adeundi
discriminis saluius et lupicinus scutarius unus alter e schola
gentilium bellum fragore terribili concitantes hastasque
crispando cum ad rupium obiecta uenissent trudentibusque
alamannis euadere ad celsiora conantur aduenit omne pondus
armorum isdemque antesignanis per hirta dumis et aspera magno
uirium nisu in editas sublimitates erepsit  acri igitur
partium spiritu conflictus cuspidibus temptatur infestis et hinc
arte belli doctior miles inde licet feroces sed incauti barbari
dexteris coiere collatis quos latius sese pandens exercitus
infusis utrimque cornibus afflictabat per fremitus territos et
equorum hinnitus et tubas  nihilominus tamen ipsi assumpta
fiducia restiterunt aequataque parumper proeliorum sorte haud
parua mole certatum est dum ruinarum funeribus mutuis res
gerebatur  disiecti denique romanorum ardore metuque turbati
miscentur ultimis primi dumque in pedes uersi discedunt
uerrutis hostilibus forabantur et pilis postremo dum anheli
currunt et fessi pandebant sequentibus poplites et suras et
dorsa stratis denique multis lapsorum partem sebastianus cum
subsidiali manu locatus post montium terga trucidauit ex incauto
latere circumuentam dispersi ceteri siluarum se latebris
amendarunt  in hac dimicatione nostri quoque petiere non
contemnendi inter quos ualerianus fuit domesticorum omnium
primus et natuspardo quidam scutarius exsertus ita bellator ut
sicinio ueteri comparetur et sergio hisque tali casuum
diuersitate perfectis milites ad hiberna imperatores treueros
reuerterunt

  per haec tempora uulcacio rufino absoluto uita dum
administrarat ad regendam praefecturam praetorianam ab urbe
probus accitus claritudine generis et potentia et opum
amplitudine cognitus orbi romano per quem uniuersum paene
patrimonia sparsa possedit iuste an secus non iudicioli est
nostri  hunc quasi gemina quaedam ut fingunt poetae fortuna
uehens praepetibus pinnis nunc beneficum ostendebat et amicos
sublimius erigentem aliquotiens insidiatorem dirum et per
cruentas noxium simultates et licet potuit quoad uixit
ingentia largiendo et interuallando potestates assiduas erat
tamen interdum timidus ad audaces contra timidos celsior ut
uideretur cum sibi fideret de coturno strepere tragico et ubi
paueret omni humilior socco  atque ut natantium genus
elemento suo expulsum haud ita diu spirat in terris ita ille
marcebat absque praefecturis quas iurgiis familiarum ingentium
capessere cogebatur numquam innocentium per cupiditates immensas
utque multa perpetrarent impune dominum suum mergentium in rem
publicam  namque fatendum est numquam ille magnanimitate
coalitus clienti uel seruo agere quidquam iussit illicitum sed
si eorum quemquam crimen ullum compererat admisisse uel ipsa
repugnante iustitia non explorato negotio sine respectu boni
honestique defendebat quod uitium reprehendens iam pronuntiat
cicero quid enim interest inter suasorem facti et probatorem
aut quid refert utrum uoluerim fieri an gaudeam factum 
suspiciosus tamen et munitus suopte ingenio fuit et subamarum
arridens blandiensque interdum ut noceat  id autem
perspicuum est in eiusmodi moribus malum tum maxime cum celari
posse existimatur ita implacabilis et directus ut si laedere
quemquam instituisset nec exorari posset nec ad ignoscendum
erroribus inclinari ideoque aures eius non cera sed plumbo
uidebantur obstructae in summis diuitiarum et dignitatum
culminibus anxius et sollicitus ideoque semper leuibus morbis
afflictus hae per occidentales plagas series rerum fuere
gestarum

  rex uero persidis longaeuus ille sapor et ab ipsis
imperitandi exordiis dulcedini rapinarum addictus post
imperatoris iuliani excessum et pudendae pacis foedera icta cum
suis paulisper nobis uisus amicus calcata fide sub iouiano
pactorum iniectabat armeniae manum ut eam uelut placitorum
abolita firmitate dicioni iungeret suae  et primo per artes
fallendo diuersas nationem hominum potentem dispendiis leuibus
afflictabat sollicitans quosdam optimatum et satrapas alios
excursibus occupans improuisis  dein per exquisitas
periuriisque mixtas illecebras captum regem ipsum arsacen
adhibitumque in conuiuium iussit ad latentem trahi posticam
eumque effossis oculis uinctum catenis argenteis quod apud eos
honoratis uanum suppliciorum aestimatur esse solacium
exterminauit ad castellum agabana nomine ubi discruciatus
ceciderat ferro poenali  deinde ne quid intemeratum perfidia
praeteriret sauromace pulso quem auctoritas romana praefecit
hiberiae aspacurae cuidam potestatem eiusdem detulit gentis
diademate addito ut arbitrio se monstraret insultare nostrorum
 quibus ita studio nefando perfectis cylaci spadoni et
arrabanni quos olim susceperat perfugas commisit armeniam 
horum alter ante gentis praefectus magister alter fuisse
dicebatur armorum  isdemque mandarat ut artogerassam intentiore
cura excinderent oppidum muris et uiribus ualidum quod
thesauros et uxorem cum filio tuebatur arsacis  iniere ut
statutum est obsidium duces et quoniam munimentum positum in
asperitate montana rigente tunc caelo niuibus et pruinis adiri
non poterat eunuchus cylaces aptusque ad muliebria palpamenta
arrabanne ascito prope moenia ipsa fide non amittendae salutis
accepta propere uenit et cum socio ad interiora susceptus ut
postulauit suadebat minaciter defensoribus et reginae motum
saporis inclementissimi omnium lenire deditione ueloci 
multis post haec ultro citroque dictitatis heiulanteque muliere
truces mariti fortunas proditionis acerrimi compulsores in
misericordiam flexi mutauere consilium et spe potiorum erecti
secretis colloquiis ordinarunt hora praestituta nocturna reclusis
subito portis ualidam manum erumpere uallumque hostile caedibus
aggredi repentinis ut lateant id temptantes polliciti se
prouisuros  quibus religione firmatis egressi biduumque ad
deliberandum quid capessere debeant sibi concedi clausos
petisse asseuerantes in desidiam obsessores traduxerunt et
uigiliis quibus ob securitatem altiore stertitur somno
ciuitatis aditu reserato iuuentus exsiluit uelox passibusque
insonis expeditis mucronibus repens cum castra nihil metuentium
inuasissent iacentes multos nullis resistentibus trucidarunt
 haec inopina defectio necesque insperatae persarum inter nos
et saporem discordiarum excitauere causas immanes illo etiam
accedente quod arsacis filium papam suadente matre cum paucis e
munimento digressum susceptumque imperator ualens apud
neocaesaream morari praecepit urbem polemoniaci ponti
notissimam liberali uictu curandum et cultu qua humanitate
cylaces et arrabannes illecti missis oratoribus ad ualentem
auxilium eundemque papam sibi regem tribui poposcerunt  sed
pro tempore adiumentis negatis per terentium ducem papa reducitur
in armeniam recturus interim sine ullis insignibus gentem quod
ratione iusta est obseruatum ne fracti foederis nos argueremur
et pacis  hoc comperto textu gestorum sapor ultra hominem
efferatus concitis maioribus copiis armenios aperta praedatione
uastabat cuius aduentu territus papa itidemque cylaces et
arrabannes nulla circumspectantes auxilia celsorum montium
petiuere secessus limites nostros disterminantes et lazicam ubi
per siluarum profunda et flexuosos colles mensibus quinque
delitescentes regis multiformes lusere conatus  qui operam
teri frustra contemplans sidere flagrante brumali pomiferis
exustis arboribus castellisque munitis et castris quae ceperat
superata uel prodita cum omni pondere multitudinis artogerassam
circumsaeptam et post uarios certaminum casus laxatis
defensoribus patefactam incendit arsacis uxorem erutam inde cum
thesauris abduxit  quas ob causas ad eas regiones arintheus
cum exercitu mittitur comes suppetias laturus armeniis si eos
exagitare procinctu gemino temptauerint persae  inter quae
sapor immensum quantum astutus et cum sibi conduceret humilis
aut elatus societatis futurae specie papam ut incuriosum sui per
latentes nuntios increpabat quod maiestatis regiae uelamento
cylaci seruiret et arrabanni quos ille praeceps blanditiarum
illecebris interfecit capitaque caesorum ad saporem ut ei
morigerus misit  hac clade late diffusa armenia omnis
perisset impropugnata ni arinthei aduentu territi persae eam
incursare denuo distulissent hoc solo contenti quod ad
imperatorem misere legatos petentes nationem eandem ut sibi et
iouiano placuerat non defendi  quibus repudiatis sauromaces
pulsus ut ante diximus hiberiae regno cum duodecim legionibus
et terentio remittitur et eum amni cyro iam proximum aspacures
orauit ut socia potestate consobrini regnarent causatus ideo se
nec cedere nec ad partes posse transire romanas quod ultra eius
filius obsidis lege tenebatur adhuc apud persas  quae
imperator doctus ut concitandas ex hoc quoque negotio turbas
consilio prudenti molliret diuisioni acquieuit hiberiae ut eam
medius dirimeret cyrus et sauromaces armeniis finitima retineret
et lazis aspacures albaniae persisque contigua  his
percitus sapor pati se exclamans indigna quod contra foederum
textum iuuarentur armenii et euanuit legatio quam super hoc
miserat corrigendo quodque se non assentiente nec conscio diuidi
placuit hiberiae regnum uelut obseratis amicitiae foribus
uicinarum gentium auxilia conquirebat suumque parabat exercitum
ut reserata caeli temperie subuerteret omnia quae ex re sua
struxere romani

 marcellini historiae liber xxuiii  

  dum apud persas ut supra narrauimus perfidia regis motus
agitat insperatos et in eois tractibus bella rediuiua
consurgunt anno sexto decimo et eo diutius post nepotiani
exitium saeuiens per urbem aeternam urebat cuncta bellona ex
primordiis minimis ad clades excita luctuosas quas obliterasset
utinam iuge silentium ne forte paria quandoque temptentur plus
exemplis generalibus nocitura quam delictis  ac licet ab hoc
textu cruento gestorum exquisite narrando iustus me retraheret
metus multa reputantem et uaria tamen praesentis temporis
modestia fretus carptim ut quaeque memoria digna sunt
explanabo nec pigebit quid ex his quae apud ueteres acciderunt
timuerim docere succincte  bello medico primo cum
diripuissent asiam persae obsidentes miletum molibus magnis
minantesque defensoribus cruciabiles neces iniecere clausis
necessitatem ut omnes magnitudine malorum afflicti peremptis
caritatibus propriis proiectoque in ignem mobili censu arsuros se
certatim congererent in communem pereuntis patriae rogum 
hoc argumentum paulo postea digestum tumore tragico phrynichus in
theatrum induxerat athenarum paulisperque iucunde auditus cum
coturnatius stilus procederet lacrimosus indignatione damnatus
est populi arbitrati non consolandi gratia sed probrose monendi
quae pertulerat amabilis ciuitas nullis auctorum adminiculis
fulta hos quoque dolores scaenicis adnumerasse fabulis
insolenter erat enim atheniensium colonia miletus deducta inter
ionas alios per nileum filium codri qui fertur pro patria bello
se dorico deuouisse sed ad proposita ueniamus  maximinus
regens quondam romae uicariam praefecturam apud sopianas ualeriae
oppidum obscurissime natus est patre tabulario praesidialis
officii orto a posteritate carporum quos antiquis excitos
sedibus diocletianus transtulit in pannoniam  is post
mediocre studium liberalium doctrinarum defensionemque causarum
ignobilem et administratas corsicam itidemque sardiniam rexit
deinde tusciam unde morato in itinere diutius successore
transgressus ad curandam urbis annonam etiam prouinciae
moderamina retinebat egitque consideratione triplici inter
exordia cautius  primo quod recalebant in auribus eius
parentis effata quid augurales alites uel cantus monerent
oscinum apprime callentis ad usque sublimia regimenta  sed
periturum ferro poenali dein quod nanctus hominem sardum quem
ipse postea per dolosas fallacias interemit ut circumtulit
rumor eliciendi animulas noxias et praesagia sollicitare
laruarum perquam gnarum dum superesset ille timens ne
proderetur tractabilis erat et mollior postremo quod tamquam
subterraneus serpens per humiliora reptando nondum maiores
funerum excitare poterat causas  principium autem unde
latius se funditabat emersit ex negotio tali chilo ex uicario
et coniux eius maxima nomine questi apud olybrium ea tempestate
urbi praefectum uitamque suam uenenis petitam asseuerantes
impetrarunt ut hi quos suspectati sunt ilico rapti
compingerentur in uincula organarius sericus et asbolius
palaestrita et haruspex campensis  uerum negotio tepescente
ob diuturnam morborum asperitatem qua tenebatur olybrius
morarum impatientes hi qui rem detulerunt libello petiuerunt
oblato ut examinandum iurgium praefecto mandaretur annonae
idque studio celeritatis concessum est  accepta igitur
nocendi materia maximinus effudit genuinam ferociam pectori crudo
affixam ut saepe faciunt amphitheatrales ferae diffractis
tandem solutae posticis cumque multiformiter quasi in proludiis
negotium spectaretur et quidam sulcatis lateribus nominassent
nobiles aliquos tamquam usos artificibus laedendi per clientes
aliosque humiles notos reos et indices supra plantam ut
dicitur euagatus tartareus cognitor relatione maligna docuit
principem non nisi suppliciis acrioribus perniciosa facinora
scrutari posse uel uindicari quae romae perpetrauere complures
 his ille cognitis efferatus ut erat uitiorum inimicus acer
magisquam seuerus uno proloquio in huiusmodi causas quas
arroganter proposito maiestatis imminutae miscebat omnes quos
iuris prisci iustitia diuorumque arbitria quaestionibus exemere
cruentis si postulasset negotium statuit tormentis affligi
 utque congeminata potestas erectaque sublatius altiores
consarcinaret aerumnas maximino romae agere disposito pro
praefectis sociauit ad haec cognoscenda quae in multorum
pericula struebantur leonem notarium postea officiorum
magistrum bustuarium quendam latronem pannonium efflantem ferino
rictu crudelitatem etiam ipsum nihilo minus humani sanguinis
auidissimum  auxit obstinatum maximini ingenium ad laedendum
aduentus collegae similis et litterarum cum ampla dignitate
dulcedo ideoque pedes huc et illuc exsultando contorquens
saltare non incedere uidebatur dum studebat inter altaria
celsius gradientes ut quidam memorant imitari brachmanas 
iamque lituis cladum concrepantibus internarum rerum atrocitate
torpentibus cunctis praeter multa cruda et immitia quorum nec
diuersitas comprehendi nec numerus potest mors marini causarum
defensoris eminuit quem ut ausum hispanillae cuiusdam artibus
prauis affectasse coniugium transeunter indiciorum fide discussa
supplicio letali damnauit  et quoniam existimo forsitan
aliquos haec lecturos exquisite scrutando notare strepentes id
actum esse prius non illud aut ea quae uiderint praetermissa
hactenus faciendum est satis quod non omnia narratu sunt digna
quae per squalidas transiere personas nec si fieri fuisset
necesse instructiones uel ex ipsis tabulariis suppeterent
publicis tot calentibus malis et nouo furore sine retinaculis
imis summa miscente cum iustitium esse quod timebatur non
iudicium aperte constaret  tunc cethegus senator adulterii
reus delatus ceruice perit abscisa et alypius nobilis adolescens
ob leuem relegatus errorem aliique humiles publica morte
oppetiuerunt in quorum miseriis uelut sui quisque discriminis
cernens imaginem tortorem et uincula somniabat et diuersoria
tenebrarum  eodem tempore etiam hymetii praeclarae indolis
uiri negotium est actitatum cuius hunc fuisse nouimus textum
cum africam pro consule regeret carthaginiensibus uictus inopia
iam lassatis ex horreis romano populo destinatis frumentum dedit
pauloque postea cum prouenisset segetum copia integre sine ulla
restituit mora  uerum quoniam denis modiis singulis solidis
indigentibus uenumdatis emerat ipse tricenos interpretii
compendium ad principis aerarium misit ideoque ualentinianus per
nundinationem suspicatus parum quam oportuerat missum eum
bonorum parte multauit  ad cuius cladem exaggerandam id
quoque isdem diebus acciderat non minus exitiale amantius
haruspex ea tempestate prae ceteris notus occultiore indicio
proditus quod ob praua quaedam implenda ad sacrificandum ab
eodem esset ascitus hymetio inductusque in iudicium quamquam
incuruus sub eculeo staret pertinaci negabat instantia  quo
infitiante secretioribus chartis ab eius domo prolatis
commonitorium repertum est manu scriptum hymetii petentis ut
obsecrato ritu sacrorum sollemnium numine erga se imperatores
delenirentur cuius extima parte quaedam inuectiua legebantur in
principem ut auarum et truculentum  haec ualentinianus
relatione iudicum doctus asperius interpretantium facta uigore
nimio in negotium iussit inquiri et quia frontinus consiliarius
ante dicti minister fuisse conceptae precationis arguebatur
concisus uirgis atque confessus ablegatus est in exsilium ad
britannos amantius uero damnatus postea rerum capitalium
interiit  post hanc gestorum seriem hymetius ad oppidum
ductus ocriculum audiendus ab ampelio urbi praefecto et maximino
uicario confestimque perdendus ut apparebat data sibi copia
tectius imperatoris praesidium appellauit nominisque eius
perfugio tectus seruabatur incolumis  super hoc princeps
consultus senatu negotium dedit qui cum rem librata iustitia
comperisset eumque ad boas delmatiae locum exterminasset aegre
imperatoris iracundiam tulit perciti uehementer quod hominem
addictum ut ipse proposuerat morti clementiori sententia
didicerat plexum  ob haec et huiusmodi multa quae
cernebantur paucis omnibus timeri sunt coepta et ne tot malis
dissimulatis paulatimque serpentibus acerui crescerent
aerumnarum nobilitatis decreto legati mittuntur praetextatus ex
urbi praefecto et ex uicario uenustus et ex consulari mineruius
oraturi ne delictis supplicia sint grandiora neue senator
quisquam inusitate et illicito more tormentis exponeretur 
qui cum intromissi in consistorium haec referrent negantem
ualentinianum se id statuisse et calumnias perpeti clamitantem
moderate redarguit quaestor eupraxius hacque libertate emendatum
est crudele praeceptum supergressum omnia diritatis exempla 
circa hos dies lollianus primae lanuginis adolescens lampadi
filius ex praefecto exploratius causam maximino spectante
conuictus codicem noxiarum artium nondum per aetatem firmato
consilio descripsisse exsulque mittendus ut sperabatur patris
impulsu prouocauit ad principem et iussus ad eius comitatum duci
de fumo ut aiunt in flammam traditus sphalangio baeticae
consulari cecidit funesti carnificis manu  super his etiam
tarracius bassus postea urbi praefectus et frater eius camenius
et marcianus quidam et eusafius omnes clarissimi arcessiti in
crimen quod eiusdem conscii ueneficiis aurigam fouere dicebantur
auchenium documentis etiamtum ambiguis suffragante absoluti
sunt uictorino ut dispersus prodidit rumor qui erat amicus
maximino iunctissimus  nec minus feminae quoque calamitatum
participes fuere similium nam ex hoc quoque sexu peremptae sunt
originis altae complures adulteriorum flagitiis obnoxiae uel
stuprorum inter quas notiores fuere claritas et flauiana quarum
altera cum duceretur ad mortem indumento quo uestita erat
abrepto ne uelemen quidem secreto membrorum sufficiens retinere
permissa est ideoque carnifex nefas admisisse conuictus immane
uiuus exustus est  paphius quin etiam et cornelius senatores
ambo uenenorum artibus prauis se polluisse confessi eodem
pronuntiante maximino sunt interfecti pari sorte etiam
procurator monetae exstinctus est sericum enim et asbolium supra
dictos quoniam cum hortaretur passim nominare quos uellent
adiecta religione firmarat nullum igni uel ferro se puniri
iussurum plumbi ualidis ictibus interemit et post hoc flammis
campensem haruspicem dedit in negotio eius nullo sacramento
constrictus  opportunum est ut arbitror explanare nunc
causam quae ad exitium praecipitem aginatium impulit iam inde a
priscis maioribus nobilem ut locuta est pertinacior fama nec
enim super hoc ulla documentorum rata est fides  anhelans
flatu superbo maximinus etiamtum praefectus annonae nanctusque
audaciae incitamenta non leuia tendebat ad usque probi
contemptum uiri summatum omnium maximi iureque praefecturae
praetorianae regentis prouincias  quod aginatius
indignissime ferens dolensque in examinandis causis maximinum ab
olybrio sibi praelatum cum esset ipse uicarius romae familiari
sermone docuit probum occulte facile uanum hominem recalcitrantem
sublimibus meritis posse opprimi si ille id fieri censuisset
 has litteras ut quidam asseuerabant probus ad maximinum
eruditiorem iam in sceleribus commendatumque principi
pertimescens nullo conscio praeter baiulum misit hisque
recitatis ita homo ferus exarsit ut machinas omnes in aginatium
deinde commoueret uelut serpens uulnere ignoti cuiusdam
attritus  accessit his alia potior insidiarum materia quae
eundem aginatium obruit uictorinum enim defunctum insimulabat ut
maximini actus dum supererat uenditantem cuius ex testamento
legata ipse sumpserat non aspernanda parique petulantia anepsiae
quoque eius uxori lites minabatur et iurgia  quae haec
metuens ut maximini muniretur auxilio finxit maritum in
uoluntate quam condiderat nuper argenti tria milia pondo eidem
reliquisse qui auiditate nimia flagrans  nec enim hoc quoque
uitio caruit  petit hereditatis medietatem uerum etiam hoc ut
parum sufficienti nequaquam contentus aliud commentus est ut
arbitrabatur honestum et tutum et ne amitteret amplam sibi
oblatam lucrandi uberis patrimonii uictorini priuignam anepsiae
filiam petit filio coniugem idque assentiente muliere prompte
firmatum est  per haec et alia simili maerore deflenda quae
decolorabant speciem urbis aeternae grassabatur per strages
multiplices fortunarum homo cum gemitu nominandus ultra forenses
terminos semet extentans namque et resticulam de fenestra
praetorii quadam remota dicitur semper habuisse suspensam cuius
summitas quadam uelut  damusam colligaret nullis quidem
indiciis fulta sed nocitura insontibus multis et mucianum
barbarumque apparitores aliquotiens discretim trudi iubebat ad
fallendum aptissimos  hi tamquam heiulando casus quibus se
simulabant oppressos iudicis exaggerando crudelitatem remedium
nullum aliud reis ad obtinendam uitam superesse eadem replicando
saepe asseuerabant ni criminibus magnis petissent nobiles uiros
quibus ad sui societatem annexis facile eos absolui posse
firmabant  ob quae implacabilitate ultra apposita iam
pergente manus uinculis sunt artatae complurium ortuque nobiles
inculti uidebantur et anxii nec eorum culpari quisquam debuit
cum salutantes humum paene curuatis contingentibus membris
persaepe clamantem audirent spiritus ferini latronem nullum se
inuito repperiri posse insontem  quae uerba effectui propere
iuncta terruissent profecto numae pompilii similes et catonem
prorsus enim sic agebatur ut nec in alienis malis quorundam
exarescerent lacrimae quod in uariis et confragosis actibus
uitae plerumque contingit  a iure tamen iustitiaque crebro
discedens ferreus cognitor erat uno quasi praecipuo tolerabilis
interdum enim exoratus parcebat aliquibus quod prope uitium esse
in hoc loco legitur apud tullium nam si implacabiles
iracundiae sunt summa est acerbitas sin autem exorabiles summa
leuitas quae tamen ut in malis acerbitati anteponenda est
 post haec praegresso leone acceptoque successore ad
principis comitatum maximinus accitus auctusque praefectura
praetoriana nihilo lenior fuit etiam longius nocens ut basilisci
serpentes  in id tempus aut non multo prius scopae florere
sunt uisae quibus nobilitatis curia mundabatur idque
portendebat extollendos quosdam despicatissimae sortis ad gradus
potestatum excelsos  et quamlibet tempestiuum est ad ordinem
redire coeptorum tamen nihil impedituri temporum cursus
immorabimur paucis quae per iniquitatem curantium uicariam
praefecturam in urbe contra quam oportuerat gesta sunt quia ad
nutum maximini et uoluntatem isdem ministris uelut apparitoribus
gerebantur  post hunc uenit ursicinus ad mitiora
propensior qui quoniam cautus esse uoluit et ciuilis
rettulerat esaiam cum aliis ob commissum adulterium in rufinam
detentis marcellum maritum eius ex agente in rebus reum imminutae
maiestatis deferre conari ideoque ut cunctator contemptus et ad
haec fortiter exsequenda parum conueniens quae efficere 
abrogata potestate discessit  huic successit emonensis
simplicius maximini consiliarius ex grammatico post
administratam prouinciam nec erectus nec tumidus sed obliquo
aspectu terribilis qui compositis ad modestiam uerbis acerba
meditabatur in multos et primo rufinam cum uniuersis auctoribus
adulterii commissi uel consciis interfecit super quibus
ursicinum rettulisse praediximus alios deinde complures nullo
noxiorum discrimine uel insontium  in cruento enim certamine
cum maximino uelut antepilano suo contendens superare eum in
succidendis familiarum nobilium neruis studebat busirim ueterem
et antaeum imitatus et phalarim ut taurus ei solus deesse
uideretur agrigentinus  his in hunc modum ac talibus
actitatis hesychia quaedam matrona ob intentatum crimen in domo
apparitoris cui custodienda est tradita multa pertimescens et
saeua fulcro plumeo uultu contracto incubuit et animam occluso
narium spiramento effudit  adiunctum est his aliud haud
mitius malum eumenius enim et abienus ambo ex coetu amplissimo
infamati sub maximino in fausianam feminam non obscuram post
uictorini obitum quo iuuante uixere securius simplicii aduentu
perterrefacti non secus uolentis magna cum minis ad secreta
receptacula se contulerunt  sed fausiana damnata inter reos
recepti uocatique edictis semet abstrusius amendarunt quorum
abienus apud anepsiam diu delitescebat sed ut solent insperati
casus aggrauare miserabiles clades sapaudulus nomine seruus
anepsiae uerberatae coniugis dolore perculsus negotium ad
simplicium detulit nocte progressus missique apparitores
indicatos e latebris abstraxerunt  et abienus quidem
exaggerato crimine stupri quod intulisse dicebatur anepsiae
morte multatus est mulier uero ut continendae uitae spem firmam
dilato posset habere supplicio appetitam se nefariis artibus uim
in domo aginati perpessam asseuerauit  haec ut gesta sunt
malignius ad principem simplicius rettulit agensque ibi
maximinus infestus ob causam quam supra docuimus aginatio
simultate una cum potestate in maius accensa orauit impense ut
rescriberetur eum occidi et impetrauit facile male sanus
incitator et potens  metuensque grauioris inuidae pondus ne
pronuntiante simplicio et consiliario suo et amico periret homo
patriciae stirpis retinuit apud se paulisper imperiale
praeceptum haerens et ambigens quemnam potissimum exsecutorem
atrocis rei fidum inueniret et efficacem  tandemque ut
solent pares facile congregari cum paribus doryphorianus quidam
repertus est gallus audax ad usque insaniam cui hanc operam
implere breui pollicito deferri prouidit uicariam et
commonitorium cum augusti litteris tradidit instruens hominem
saeuum quidem sed rudem qua celeritate aginatium sine ullo
deleret obstaculo dilatione qualibet inuenta forsitan euasurum
 festinauit ut mandatum est doryphorianus magnis itineribus
romam et inter  andi initia magna quaeritabat industria
qua ui senatorem perspicui generis interficeret iuuantibus
nullis cognitoque eum iam pridem repertum in uilla propria
custodiri ipse tamquam capita sontium aginatium pariterque
anepsiam horrore medio tenebrarum audire disposuit quo tempore
hebetari solent obstrictae terroribus mentes ut inter innumera
multa aiax quoque homericus docet optans perire potius luce quam
pati formidinis augmenta nocturnae  et quoniam iudex quin
immo praedo nefandus ad id solum quod promisit intentus cuncta
extollebat in maius iusso sub quaestione aginatio statui agmina
fecit introire carnificum catenisque sonantibus triste mancipia
squalore diuturno marcentia in domini caput ad usque ultimum
lacerabat exitium quod in stupri quaestione fieri uetuere
clementissimae leges  denique cum iam contigua morti
tormenta ancillae uoces expressissent obliquas indicii fide
parum plene discussa aginatius ad supplicium duci pronuntiatur
abrupte nec auditus cum magnis clamoribus appellaret nomina
principum sublimis raptus occiditur pari sententia anepsia
interfecta haec agitante cum adesset perque emissarios cum
procul ageret maximino funera urbs deplorauit aeterna  sed
uigilarunt ultimae dirae caesorum namque ut postea tempestiue
dicetur et idem maximinus sub gratiano intoleranter se efferens
damnatorio iugulatus est ferro et simplicius in illyrico
truncatus et doryphorianum pronuntiatum capitis reum trusumque in
carcerem tullianum matris consilio princeps exinde rapuit
reuersumque ad lares per cruciatus oppressit immensos uerum unde
huc fleximus reuertamur is urbanarum rerum status ut ita
dixerim fuit

  at ualentinianus magna animo concipiens et utilia rhenum
omnem a raetiarum exordio ad usque fretalem oceanum magnis
molibus communibat castra extollens altius et castella turresque
assiduas per habiles locos et opportunos qua galliarum
extenditur longitudo nonnumquam etiam ultra flumen aedificiis
positis subradens barbaros fines  denique cum reputaret
munimentum celsum et tutum quod ipse a primis fundarat
auspiciis praeterlabente nicro nomine fluuio paulatim subuerti
posse undarum pulsu immani meatum ipsum aliorsum uertere
cogitauit et quaesitis artificibus peritis aquariae rei
copiosaque militis manu arduum est opus aggressus  per multos
enim dies compaginatae formulae e roboribus coniectaeque in
alueum fixis refixisque aliquotiens prope ingentibus stilis
fluctibus erectis confundebantur auulsaeque ui gurgitis
interibant  uicit tamen imperatoris uehementior cura et
morigeri militis labor mento tenus dum operaretur saepe
demersi tandem non sine quorundam discrimine castra praesidiaria
inquietudini urgentis amnis exempta nunc ualida sunt  
his ac talibus laetus exsultansque  pro anni et temporis 
tudila conducens rei publicae studium ut officio principis
congruebat ratusque aptissimum ad id quod deliberabat
implendum trans rhenum in monte piri qui barbaricus locus est
munimentum exstruere disposuit raptim utque celeritas effectum
negotii faceret tutum per syagrium tunc notarium postea
praefectum et consulem aratorem monuit ducem ut dum undique
altum esset silentium id arripere conaretur  transiit cum
notario dux ut iussum est statim fodereque per militem quem
duxit fundamenta exorsus hermogenen susceperat successorem
eodemque puncto quidam optimates alamanni uenere obsidum patres
quos lege foederis mansuraeque diutius pacis haud aspernanda
pignora tenebamus  qui flexis poplitibus supplicabant ne
romani securitatis improuidi quorum fortunam sempiterna fides
caelo contiguam fecit prauo deciperentur errore pactisque
calcatis rem adorerentur indignam  uerum haec et similia
loquentes in cassum cum nec audirentur nec quietum aliquid uel
mite referri sentirent filiorum flentes exitium discesserunt
isdemque aegre digressis ex abdito collis propinqui sinu
barbaricus prosiluit globus optimatibus danda responsa ut
intellegi dabatur opperiens adortus milites seminudos humum
etiamtum gestantes expeditis agiliter gladiis obtruncabant inter
quos etiam duces ambo sunt caesi  nec indicaturus gesta
superfuit quisquam praeter syagrium qui deletis omnibus ad
comitatum reuersus irati sententia principis sacramento exutus
abiit ad lares id commeruisse scaeuo iudicatus arbitrio quod
euaserit solus  haec inter per gallias latrociniorum rabies
saeua scatebat in perniciem multorum obseruans celebres uias
fundensque indistanter quidquid inciderit fructuosum denique
praeter complures alios quos absumpserunt insidiae tales
constantianus tribunus stabuli impetu est clandestino exceptus
moxque interfectus ualentiniani affinis cerealis et iustinae
germanus  at procul tamquam horum similia cientibus furiis
per omne latus maratocupreni grassatores acerrimi uagabantur
uici huius nominis incolae in syria prope apameam positi nimium
quantum numero et exquisitis fallaciis abundantes ideoque
formidati quod mercatorum militumque honoratorum specie sine
strepitu ullo diffusi opimas domos et uillas et opes peruadebant
 nec quisquam aduentum eorum cauere poterat inopinum non
destinata sed uaria petentium et longinqua et quocumque uentus
duxerat erumpentum quam ob causam prae ceteris hostibus saxones
timentur ut repentini et quamlibet coniurati multorum opes
attriuerint oestroque concepti furoris exagitati strages edidere
luctificas sanguinis nihilo minus auidi quam praedarum tamen ne
per minutias gesta narrando rectum aliquatenus operis impediam
cursum id unum sufficiet eorum exitiale poni commentum 
quaesitus in unum impiorum hominum globus imitatus rationalis
officium ipsumque iudicem uespertinis tenebris lugubre clamante
praecone ciuitatem ingressi ambitiosam domum cuiusdam primatis ut
proscripti iussique interfici cum gladiis obsederunt raptaque
suppellectili pretiosa quia subito perculsi familiares hebetatis
sensibus non defenderant dominum caesis pluribus ante reuolutam
lucem gressu discessere ueloci  uerum cum exuuiis referti
multorum rapiendi dulcedinem praetermitterent interceptam
imperiali motu oppressi interiere omnes ad unum eorumque suboles
parua etiamtum ne ad parentum exempla subcresceret pari sorte
deleta et lares uersi quos ambitiose luctuosis aliorum
dispendiis construxerunt et haec quidem textu processere
narrato

  theodosius uero dux nominis incluti animi uigore
collecto ab augusta profectus quam ueteres appellauere
lundinium cum milite industria comparato sollerti uersis
turbatisque britannorum fortunis opem maximam tulit opportuna
ubique ad insidiandum barbaris praeueniens loca nihilque
gregariis imperans cuius non ipse primitias alacri capesseret
mente  hocque genere cum strenui militis munia et praeclari
ducis curas expleret fusis uariis gentibus et fugatis quas
insolentia nutriente securitate aggredi romanas res inflammabat
in integrum restituit ciuitates et castra multiplicibus quidem
damnis afflicta sed ad quietem temporis longi fundata 
euenerat autem eodem haec agente facinus dirum erupturum in
periculum graue ni inter ipsa conatus principia fuisset
exstinctum  ualentinus natus quidam in ualeria pannoniae
superbi spiritus homo maximini illius exitialis uicarii postea
praefecti coniugis frater ob graue crimen actus in britannias
exsul quietis impatiens malefica bestia ad res perniciosas
consurgebat et nouas in theodosium tumore quodam quem solum
resistere posse nefandis cogitationibus aduertebat  multa
tamen clam palamque circumspiciens crescente flatu cupiditatis
immensae exsules sollicitabat et milites pro temporis captu
ausorum illecebrosas pollicendo mercedes  iamque propinquante
temptatorum effectu doctus haec unde conuenerat dux alacrior
ad audendum et corde celso ad uindictam compertorum erectus
ualentinum quidem cum paucis arta ei societate iunctissimis
letali poena plectendos dulcitio dediderat duci militari
scientia uero qua superabat praesentes futura coniciens de
coniuratis quaestiones agitari prohibuit ne formidine sparsa per
multos reuiuiscerent prouinciarum turbines consopiti  hinc
ad corrigenda plura conuersus et necessaria periculo penitus
dempto cum aperte constaret nulla eius propitiam deseruisse
fortunam instaurabat urbes et praesidiaria ut diximus castra
limitesque uigiliis tuebatur et praetenturis recuperatamque
prouinciam quae in dicionem concesserat hostium ita reddiderat
statui pristino ut eodem referente et rectorem haberet legitimum
et ualentia deinde uocaretur arbitrio principis uelut ouantis
  tudio nuntio inest haec etiam praecipua arcanos genus
hominum a ueteribus institutum super quibus aliqua in actibus
constantis rettulimus paulatim prolapsos in uitia a stationibus
suis remouit aperte conuictos acceptarum promissarumque
magnitudine praedarum allectos quae apud nos agebantur
aliquotiens barbaris prodidisse id enim illis erat officium ut
ultro citroque per longa spatia discurrentes uicinarum gentium
strepitus nostris ducibus intimarent  ita spectatissime ante
dictis rebus aliisque administratis similibus ad comitatum
accitus tripudiantesque relinquens prouincias ut furius camillus
uel cursor papirius uictoriis crebris et salutaribus erat
insignis et fauore omnium ad usque fretum deductus leni uento
transgressus uenit ad commilitium principis cumque gaudio
susceptus et laudibus in locum iouini ut lenti successit qui
equorum copias tuebatur

  diu multumque a negotiis discussus urbanis adigente cumulo
foris gestorum ad ea strictim exsequenda regrediar exorsus ab
olybrii praefectura tranquilla nimis et leni qui numquam ab
humanitatis statu deiectus sollicitus erat et anxius ne quid
usquam factum eius asperum inueniretur aut dictum calumniarum
acerrimus insectator fisci lucra unde poterat circumcidens
iustorum iniustorumque distinctor et arbiter plenus in subiectos
admodum temperatus  sed obnubilabat haec omnia uitium parum
quidem nocens rei communi sed in alto iudice maculosum quod
citeriorem uitam paene omnem uergentem in luxum per argumenta
scaenica amoresque peregerat nec uetitos nec incestos  post
hunc urbem rexit ampelius cupidus ipse quoque uoluptatum
antiochiae genitus ex magistro officiorum ad proconsulatum
geminum indeque multo postea ad praefecturae culmen euectus
lectus alia et ad populi fauorem adipiscendum aptissimus
nonnumquam tamen rigidus atque utinam in proposito perseuerans
correxisset enim ex parte licet exigua irritamenta gulae et
ganeas taetras ni flexus in molliora amisisset gloriam diu
uicturam  namque statuerat ne taberna uinaria ante horam
quartam aperiretur neue aquam uulgarium calefaceret quisquam uel
ad usque praestitutum diei spatium lixae coctam proponerent
carnem uel honestus quidam mandens uideretur in publico  quae
probra aliaque his maiora dissimulatione iugi neglecta ita
effrenatius exarserunt ut nec epimenides ille cretensis si
fabularum ritu ab inferis excitatus redisset ad nostra solus
purgare sufficeret romam tanta plerosque labes insanabilium
flagitiorum oppressit  et primo nobilitatis ut aliquotiens
pro locorum copia fecimus dein plebis digeremus errata
incidentia ueloci constringentes excessu  praenominum
claritudine conspicui quidam ut putant in immensum semet
extollunt cum reburri et flauonii et pagonii gereonesque
appellentur ac dalii cum tarraciis et ferasiis aliisque ita
decens sonantibus originum insignibus multis  nonnullos
fulgentes sericis indumentis ut ducendos ad mortem uel ut sine
diritate ominis loquamur praegresso exercitu arma cogentes
manipulatim concitato fragore sequitur multitudo seruorum 
tales ubi comitantibus singulos quinquaginta ministris tholos
introierint balnearum ubi ubi sunt nostrae minaciter clamant
si apparuisse subito ignotam compererint meretricem aut
oppidanae quondam prostibulum plebis uel meritorii corporis
ueterem lupam certatim concurrunt palpantesque aduenam
deformitate magna blanditiarum ita extollunt ut semiramin parthi
uel cleopatras aegyptus aut artemisiam cares uel zenobiam
palmyreni et haec admittunt hi quorum apud maiores censoria
nota senator afflictus est ausus dum adhuc non deceret
praesente communi filia coniugem osculari  ex his quidam
cum salutari pectoribus oppositis coeperunt osculanda capita in
modum taurorum minacium obliquantes adulatoribus offerunt genua
sauianda uel manus id illis sufficere ad beate uiuendum
existimantes et abundare omni cultu humanitatis peregrinum
putantes cuius forte etiam gratia sunt obligati interrogatum
quibus thermis utatur aut aquis aut ad quam successerit domum
 et cum ita graues sint et cultores uirtutum ut putant si
uenturos undelibet equos aut aurigas quendam didicerint
nuntiasse ita sollerter imminent eidem et percunctantur ut
tyndaridas fratres eorum suspexere maiores cum priscis illis
uictoriis indicatis gaudio cuncta complessent  horum domus
otiosi quidam garruli frequentant uariis assentandi figmentis ad
singula ulterioris fortunae uerba plaudentes parasitorum in
comoediis facetias affectando ut enim illi sufflant milites
gloriosos obsidiones et pugnas aduersum milia hostium isdem ut
heroicis aemulis assignantes ita hi quoque columnarum
constructiones alta fronte suspensas mirando atque parietes
lapidum circumspectis coloribus nitidos ultra mortalitatem
nobiles uiros extollunt  poscuntur etiam in conuiuiis
aliquotiens trutinae ut appositi pisces et uolucres ponderentur
et glires quorum magnitudo saepius replicata non sine taedio
praesentium ut antehac inusitata laudatur assidue maxime cum
haec eadem numerantes notarii triginta prope assistant cum thecis
et pugillaribus tabulis ut deesse solus magister ludi
litterarii uideretur  quidam detestantes ut uenena doctrinas
iuuenalem et marium maximum curatiore studio legunt nulla
uolumina praeter haec in profundo otio contrectantes quam ob
causam non iudicioli est nostri  cum multa et uaria pro
amplitudine gloriarum et generum lectitare deberent audientes
destinatum poenae socraten coniectumque in carcerem rogasse
quendam scite lyrici carmen stesichori modulantem ut doceretur
id agere dum liceret interroganteque musico quid ei poterit
hoc prodesse morituro postridie respondisse ut aliquod sciens
amplius e uita discedat  ita autem pauci sunt inter eos
seueri uindices delictorum ut si aquam calidam tardius
attulerit seruus trecentis affligi uerberibus iubeatur si
hominem sponte occiderit propria instantibus plurimis ut
damnetur ut reus dominus hactenus exclamat quid faciat male
factis famosus et nequam et si quid aliud eiusmodi deinceps
ausus fuerit corrigetur  ciuilitatis autem hoc apud eos
est nunc summum quod expedit peregrino fratrem interficere
cuiuslibet quam cum rogatur sit ad conuiuium excusare
defectum enim patrimonii se opimi perpeti senator existimat si
is defuerit quem aliquotiens libratis sententiis inuitauerit
semel  pars eorum si agros uisuri processerunt longius aut
alienis laboribus uenaturi alexandri magni itinera se putant
aequiperasse uel caesaris aut si a lacu auerni lembis inuecti
sunt pictis puteolos duili certamen maxime cum id uaporato
audeant tempore ubi si inter aurata flabella laciniis sericis
insiderint muscae uel per foramen umbraculi pensilis radiolus
irruperit solis queruntur quod non sunt apud cimmerios nati
 dein cum a siluani lauacro uel mamaeae aquis uentitant
sospitalibus ut quisquam eorum egressus tenuissimis se terserit
linteis solutis pressoriis uestes luce nitentes ambigua
diligenter explorat quae una portantur sufficientes ad
induendos homines undecim tandemque electis aliquot inuolutus
receptis anulis quos ne uiolentur umoribus famulo tradiderat
digitis  et metatis neid  enimuero si qui uetus in
commilitio principis recens digressus  rit in  aeui
prouecti sub tali praesente  irio  silentii praesul
existimatur ceteri taciturni audiunt dicta  solus pater
familias textui narrans aliena et placentia referens erudite
pleraque fallendo   quidam ex his licet rari aleatorum
uocabulum declinantes ideoque se cupientes appellari tesserarios
inter quos tantum differt quantum inter fures et latrones hoc
tamen fatendum est quod cum omnes amicitiae romae tepescant
aleariae solae quasi gloriosis quaesitae sudoribus sociales sunt
et affectus nimii firmitate plena conexae  unde quidam ex his
gregibus inueniuntur ita concordes ut quintilios esse existimes
fratres ideoque uidere licet ignobilem artis tesserariae
callentem arcana ut catonem porcium ob repulsam praeturae nec
suspectam antea nec speratam incedere grauitate composita
maestiorem quod ei in maiore conuiuio uel consessu proconsularis
quidam est antelatus  subsident aliqui copiosos homines
senes aut iuuenes orbos uel caelibes aut etiam uxores habentes
seu liberos nec enim hoc titulo discrimen aliquod obseruatur ad
uoluntates condendas allicientes praestigiis miris qui cum
supremis iudiciis ordinatis quaedam reliquerint his quibus morem
gerendo testati sunt ilico pereunt ut id impleri sorte fatorum
opperiente nec putes nec facili potest aegritudo testam 
comitatu est his quisquam  alius cum dignitate licet
mediocri ceruice tumida gradiens notos antea obliquato contuetur
aspectu ut post captas syracusas existimes reuerti marcellum
 multi apud eos negantes esse superas potestates in caelo nec
in publicum prodeunt nec prandent nec lauari arbitrantur se
cautius posse antequam ephemeride scrupulose sciscitata
didicerint ubi sit uerbi gratia signum mercurii uel quotam
cancri sideris partem polum discurrens obtineat luna  alius
si creditorem suum flagitare molestius aduerterit debitum ad
aurigam confugit audentem omnia praelicenter eumque ut ueneficum
curat urgeri unde non nisi reddita cautione dispendioque
afflictus graui discedit et additur huic debitorem uoluntarium
includit ut proprium nec ante eius professionem absoluit 
parte alia uxor ut prouerbium loquitur uetus eandem incudem diu
noctuque tundendo maritum testari compellit hocque idem ut
faciat uxor urget maritus instanter et periti iuris altrinsecus
asciscuntur unus in cubiculo alter eius aemulus in triclinio
repugnantia tractaturi isdemque subseruntur genitalium fatorum
interpretes controuersi hinc praefecturas profusius largientes et
sepulturas diuitum matronarum inde ad exsequias uirorum iam
aduentantes necessaria parari oportere iubentes et testatura
 ancillas suapte natura pallidior spiritu pridie consumpto
defuncta   umrom atque ut tullius ait nec in rebus
humanis quidquam bonum norunt nisi quod fructuosum sit amicos
tamquam pecudes eos potissimum diligunt ex quibus se sperant
maximum fructum esse capturos  cumque mutuum illi quid
petunt soccos ut micionas uidebis et lachetas cum adiguntur ut
reddant ita coturnatos et turgidos ut heraclidas illos
cresphonten et temenum putes hactenus de senatu  nunc ad
otiosam plebem ueniamus et desidem in qua nitent ut nominibus
cultis quidam calceorum expertes un messores statarii
semicupae et serapini et cicymbricus cum gluturino et trulla et
lucanicus cum porclaca et salsula similesque innumeri  hi
omne quod uiuunt uino et tesseris impendunt et lustris et
uoluptatibus et spectaculis eisque templum et habitaculum et
contio et cupitorum spes omnis circus est maximus et uidere
licet per fora et compita et plateas et conuenticula circulos
multos collectos in se controuersis iurgiis ferri aliis aliud ut
fit defendentibus  inter quos hi qui ad satietatem
uixerunt potiores auctoritate longaeua per canos et rugas
clamitant saepe rem publicam stare non posse si futura
concertatione quem quisque uindicat carceribus non exsiluerit
princeps et inominalibus equis parum cohaerenter circumflexerit
metam  et ubi neglegentiae tanta est caries exoptato die
equestrium ludorum illucescente nondum solis puro iubare fusius
omnes festinant praecipites ut uelocitate currus ipsos anteeant
certaturos super quorum euentu discissis uotorum studiis anxii
plurimi agunt peruigiles noctes  unde si ad theatralem
uentum fuerit uilitatem artifices scaenarii per sibilos
exploduntur si qui sibi aere humiliorem non conciliauerit
plebem qui si defuerit strepitus ad imitationem tauricae gentis
peregrinos uociferantur pelli debere quorum subsidiis semper
nisi sunt ac steterunt et taetris uocibus et absurdis quae
longe abhorrent a studiis et uoluntate ueteris illius plebis
cuius multa facete dicta memoria loquitur et uenusta  sed
enim nunc repertum est pro sonitu laudum impensiore per
applicatos homines ad plaudendum ut in omni spectaculo exodiario
uenatori aurigae et histrionum generi omni et iudicibus celsis
itidemque minoribus nec non etiam matronis clametur assidue per
te ille discant quid autem debeat disci nemo sufficit
explanare  in his plerique distentioribus saginis addicti
praeeunte nidoris indagine acutisque uocibus feminarum a
galliciniis ipsis in modum pauonum ieiunitate clangentium humum
summis pedum unguibus contingentes aulis assistunt digitos
praerodentes dum patinae deferuescent alii nauseam horridae
carnis dum excoquetur intentius despectantes ut discissarum
pecudum exta rimari cum anatomicis democritum putes docentem
quibus modis posteritas mederi doloribus possit internis 
sit satis interim haec digessisse super rebus urbanis nunc
redeamus ad cetera quae per prouincias agitauere multiplices
casus

  erupit augustis ter consulibus saxonum multitudo et oceani
difficultatibus permeatis romanum limitem gradu petebat intento
saepe nostrorum funeribus pasta cuius eruptionis primae
procellam nannienus sustinuit comes regionibus isdem appositus
dux diuturno bellorum labore compertus  sed tunc ad mortem
destinatae plebi congressus cum milites quosdam ruisse et se
uulneratum imparem fore certaminibus aduerteret crebris docto
imperatore quid agi deberet id est adeptus ut peditum magister
seuerus opitulatum rebus dubiis adueniret  qui ducens
militem rei sufficientem cum uenisset ad loca discriminatis
ordinibus superbos barbaros ante colluctationem adeo terruit et
turbauit ut nec controuersas opponerent manus sed signorum
aquilarumque fulgore praestricti uenialem poscerent pacem 
diuque uariatis consiliis cum id rei publicae conducere
uideretur pactis indutiis et datis ex condicione proposita
iuuenibus multis habilibus ad militiam discedere permissi sunt
saxones sine impedimento unde uenerant reuersuri  quibus
omni iam formidine uacuis reditumque parantibus occulte pedites
missi insidias in abdita quadam ualle struxerunt unde
praetereuntes aggredi negotio poterant leui sed longe secus
accidit quam sperabatur  sonitu enim aduentantium perciti
exsiluere quidam intempestiue uisique subito dum se firmare
festinant ululantibus lugubre barbaris uertuntur in pedes
stetere tamen mox conglobati extremaque sorte uires licet non
integras suggerente confligere cogebantur multaque caede perculsi
concidissent nullo relicto ni catafractorum equitum cuneus ad
inferendum periculum transeuntibus barbaris ex alio latere prope
diuortium itineris pari modo locatus clamore percitus tristi
agiliter subuenisset  exin concursum infestius firmatisque
pectoribus hinc inde incumbentes romani clausos hostes eductis
gladiis obtruncabant nec quisquam eorum genitales reuisere
potuit lares ne uno quidem caedibus concorporalium superesse
permisso ac licet iustus quidam arbiter rerum factum incusabit
perfidum et deforme pensato tamen negotio non feret indigne
manum latronum exitialem tandem copia data consumptam  post
haec ita prospere consummata ualentinianus uersando sententias
multiformes anxia sollicitudine stringebatur reputans multa et
circumspiciens quibus commentis alamannorum et macriani regis
frangeret fastus sine fine uel modo rem romanam irrequietis
motibus confundentes  immanis enim natio iam inde ab
incunabulis primis uarietate casuum imminuta ita saepius
adolescit ut fuisse longis saeculis aestimetur intacta seditque
consilia alia post alia imperatori probanti burgundios in eorum
excitare perniciem bellicosos et pubis immensae uiribus
affluentes ideoque metuendos finitimis uniuersis 
scribebatque frequenter ad eorum reges per taciturnos quosdam et
fidos ut isdem tempore praestituto superuenirent pollicitus
ipse quoque transito cum romanis agminibus rheno occurrere
pauidis pondus armorum uitantibus insperatum  gratanter
ratione gemina principis acceptae sunt litterae prima quod iam
inde temporibus priscis subolem se esse romanam burgundii sciunt
dein quod salinarum finiumque causa alamannis saepe iurgabant
cateruas misere lectissimas quae antequam miles congregaretur
in unum ad usque ripas rheni progressae imperatore ad exstruenda
munimenta districto terrori nostris fuere uel maximo 
igitur paulisper morati cum neque ualentinianus ut spoponderat
die praedicto uenisset nec promissorum aliquid aduerterent
factum ad comitatum misere legatos poscentes adminicula sibi
dari redituris ad sua ne nuda hostibus exponerent terga 
quod ubi negari per ambages sentirent et moras maesti exinde
discesserunt et indignati hocque comperto reges ut ludibrio
habiti saeuientes captiuis omnibus interfectis genitales repetunt
terras  apud hos generali nomine rex appellatur hendinos et
ritu ueteri potestate deposita remouetur si sub eo fortuna
titubauerit belli uel segetum copiam negauerit terra ut solent
aegyptii casus eiusmodi suis assignare rectoribus nam sacerdos
apud burgundios omnium maximus uocatur sinistus et est perpetuus
obnoxius discriminibus nullis ut reges  per hanc occasionem
impendio tempestiuam alamannos gentis ante dictae metu dispersos
aggressus per raetias theodosius ea tempestate magister equitum
pluribus caesis quoscumque cepit ad italiam iussu principis
misit ubi fertilibus pagis acceptis iam tributarii circumcolunt
padum

  hinc tamquam in orbem migrantes alium ad tripoleos
africanae prouinciae ueniamus aerumnas quas ut arbitror
iustitia quoque ipsa defleuit quae unde instar exarsere
flammarum textus aperiet absolutus  austoriani his
contermini partibus barbari in discursus semper expediti ueloces
uiuereque assueti rapinis et caedibus paulisper pacati ad
genuinos turbines reuoluti sunt hanc causam praetendentes ut
seriam  stachao quidam nomine popularis eorum ut in otio
nostra peragrando licentius agebat quaedam uetita legibus inter
quae illud potius eminebat quod prouinciam omni fallaciarum uia
prodere conabatur ut indicia docuere uerissima quocirca
supplicio flammarum absumptus est  huius necem ulcisci ut
propinqui damnatique iniuste causantes ferarum similes rabie
concitarum exsiluere sedibus suis iouiano etiam tum imperante
ueritique prope leptim accedere ciuitatem muris et populo
ualidam suburbano eius uberrimo insidere per triduum mactatisque
agrestibus quos inopinus hebetauerat pauor uel confugere
coegerat ad speluncas incensa suppellectili multa quae uehi non
poterat referti rapinis reuerterunt ingentibus trahentes
captiuum siluam quoque casu cum caritatibus in agro inuentum
ordinis sui primatem  hac subita clade leptitani perterriti
ante incrementa malorum quae intentabat barbaricus tumor
praesidium implorauere romani comitis per africam recens
prouecti qui cum uenisset militares copias ducens ferreque opem
rebus rogaretur afflictis non nisi abundanti commeatu aggesto et
camelorum quattuor milibus apparatis castra firmabat esse
moturum  hocque responso miserandis ciuibus stupefactis atque
negantibus sufficere se posse post uastationes et incendia ita
enormibus instrumentis remedia quaerere damnorum immanium
dissimulanter diebus ibi quadraginta consumptis nullo temptato
idem discesserat comes  qua spe tripolitani frustrati
formidantesque extrema allapso legitimo die concilii quod apud
eos est annuum seuerum et flaccianum creauere legatos
uictoriarum aurea simulacra ualentiniano ob imperii primitias
oblaturos utque lacrimosas prouinciae ruinas docerent intrepide
 quibus compertis romanus misso equite uelocissimo magistrum
officiorum petit remigium affinem suum uel rapinarum participem
ut prouideret imperatoris arbitrio cognitionem huius negotii
uicario sibique deferri  uenerunt in comitatum legati
aditoque principe uerbis quae perpessi sunt ostenderunt
obtulerunt decreta textum continentia rei totius quibus lectis
cum neque relationi officiorum magistri fauentis romani flagitiis
nec contraria referentibus crederetur promissa disceptatio
plena dilata est eo more quo solent inter potiorum occupationes
ludi potestates excelsae  dum remedia quaedam a commilitio
principis exspectantur suspensis tripolitanis diuque anxiis
rursus globi superuenere barbarici fiducia sublati praeteritorum
leptitanoque agro et oeensi interneciua populatione transcursis
expleti praedarum aceruis ingentibus abscesserunt occisis
decurionibus multis inter quos rusticianus sacerdotalis et
nicasius enitebat aedilis  haec autem eruptio ideo arceri
non potuit quod ad legatorum preces negotiorum quoque militarium
cura praesidi delata ruricio mox translata est ad romanum 
et iam recens inflictae cladis nuntius missus ad gallias
excitauit acrius principem ideoque tribunus et notarius
palladius mittitur ut et militi disperso per africam praeberet
stipendium debitum et gesta per tripolim fide congrua
scrutaretur  inter tales tamen consulendi moras
exspectandique responsa austoriani successu gemino insolentes ut
rapaces alites aduolarunt irritamento sanguinis atrocius
efferatae cunctisque nisi quos fuga discriminibus eximeret
interemptis praedas quas antehac reliquerant auexerunt
arboribus exsectis et uitibus  tunc mychon quidam nobilis
oppidanus et potens captus in suburbano lapsusque antequam
uinciretur quia pedibus aeger euadere penitus uetabatur in
puteum aquis uacuum sese coniecit unde costa diffracta leuatus a
barbaris ductusque prope portas coniugis miseratione redemptus
est et ad pinnas muri fune sublatus post biduum interiit 
unde elati in pertinaciam saeuissimi grassatores ipsa pulsauere
moenia leptitana funestis plangoribus resonantia feminarum quas
numquam antea hostiliter clausas pauor exanimabat insolitus
obsessaque urbe per octo continuos dies cum quidam oppugnatores
sine ullo uulnerarentur effectu redierunt ad propria tristiores
 ob quae super salute dubii ciues ultimaque temptantes
profectis ante legatis nondum reuersis iouinum mittunt atque
pancratium quae uiderint quae ipsi perpessi sint imperatorem
fida relatione docturos qui seuerum apud carthaginem inuentum et
flaccianum superiores illos legatos percontando quid egerint
cognouerunt eos audiri a uicario iussos et comite e quibus
seuerus ilico perit uexatus acerbitate morborum nihilo minus
tamen properarunt ad comitatum magnis itineribus ante dicti 
ingresso post haec palladio africam romanus quas ob res
uenerat ante praestructus ut securitatem suam in tuto locaret
numerorum principiis per quosdam secretorum mandauerat conscios
ut ei tamquam potenti et palatii summatibus proximo stipendii
quod pertulerat praestarent maximam partem et ita est factum
 confestimque ille ditatus perrexit ad leptim utque ad
ueritatis perueniret indaginem erechthium et aristomenen
facundos municipes et insignes libere suas ciuiumque et
finitimorum retexentes aerumnas ad loca uastata secum eduxit
 quibus aperte cuncta monstrantibus luctuosis prouinciae
cineribus uisis reuertit romanumque ut desidem increpans
relaturum se cuncta uerissime quae uiderat minabatur ad
principem atque ille ira percitus et dolore se quoque mox
referre firmauit quod missus ut notarius incorruptus donatiuum
militis omne in quaestus auerterit proprios  qua gratia
flagitiorum arbitra conscientia cum romano deinde palladius
concordabat reuersusque ad comitatum arte mendaciorum impia
ualentinianum fefellerat tripolitanos frustra queri commemorans
ideoque rursus ad africam cum iouino postremo omnium legatorum
remittitur  pancratius enim decesserat apud treueros  ut cum
uicario ipse merita legationis quoque secundae spectaret praeter
haec linguas erechthi et aristomenis praecidi iusserat
imperator quos inuidiosa quaedam locutos idem palladius
intimarat  secutus ut statutum est uicarium notarius uenit
ad tripolim hocque comperto romanus domesticum suum illuc
uolucriter misit et caecilium consiliarium in ea prouincia
genitum per quos  incertum pretio an fallaciis  circumuenti
municipes omnes grauabant iouinum destinatius asserentes nihil
eorum mandasse quae docuerat principem eo usque iniquitate
grassante ut ipse quoque iouinus ad salutis suae discrimen
confiteretur se imperatori mentitum  quibus per palladium
regressum cognitis ualentinianus ad acerbitatem procliuior
iouinum quidem ut auctorem caelestinum uero concordiumque et
lucium ut falsi conscios et participes puniri supplicio capitali
praecepit ruricium autem praesidem ut mendacem morte multari hoc
quoque accedente quod in relatione eius uerba quaedam ut uisum
est immodica legebantur  ac ruricius quidem apud sitifim
caesus reliqui apud uticam sententia uicarii crescentis addicti
flaccianus tamen ante legatorum interitum cum a uicario
audiretur et comite constanter saluti suae propugnans
acclamationibus iratorum militum impetuque cum conuiciis paene
confossus est obicientium ideo tripolitanos non potuisse defendi
quod ipsi ad expeditionales usus praebere necessaria
detrectarunt  et ob haec trusus in carcerem dum consultus
super eo quid conueniret agi decerneret imperator
sollicitatis ut dabatur opinari custodibus in urbem romam
abierat profugus ibique delitescens fatali lege discessit 
hoc memorando fine externis domesticisque cladibus uexata
conticuit tripolis non indefensa quia uigilauit iustitiae oculus
sempiternus ultimaeque legatorum et praesidis dirae diu enim
postea huiusmodi casus emersit solutus sacramento palladius
destitutusque fastu quo tumebat discessit ad otium  et cum
theodosius ductor exercituum ille magnificus oppressurus
firmum perniciosa coeptantem uenisset in africam proscripti
romani rem mobilem ut iussum est scrutaretur inter chartas
eius inuenta est et meteri cuiusdam epistula id continens domino
patrono romano meterius et in fine post multa nihil ad rem
pertinentia salutat te palladius proiecticius qui non aliam ob
causam dicit se esse proiectum nisi quod in causa
tripolitanorum apud aures sacras mentitus est  his litteris
ad comitatum missis et lectis ualentiniani iussu meterius raptus
suam esse confitetur epistulam ideoque palladius exhiberi
praeceptus cogitans quas criminum coxerit moles in statione
primis tenebris obseruata custodum absentia qui festo die
christiani ritus in ecclesia pernoctabant innodato gutture
laquei nexibus interiit  hoc fortunae secundioris indicio
plene comperto deletoque tristium concitore turbarum exsiluerunt
erechthius et aristomenes e latebris qui cum sibi iussas
abscidi linguas didicissent ut prodigas ei ad longe remota
declinarunt et abdita doctoque super nefanda fraude gratiano
imperatore fidentius  ualentinianus enim obierat  ad hesperium
proconsulem et flauianum uicarium audiendi sunt missi quorum
aequitas auctoritate mixta iustissima torto caecilio aperta
confessione cognouit ipsum suasisse ciuibus grauarent mentiendo
legatos haec acta secuta est relatio gestorum pandens
plenissimam fidem ad quam nihil responsum est  et ne quid
coturni terribilis fabulae relinquerent intemptatum hoc quoque
post depositum accessit aulaeum romanus ad comitatum profectus
secum caecilium duxit cognitores accusaturum ut inclinatos in
prouinciae partem isque merobaudis fauore susceptus necessarios
sibi plures petierat exhiberi  qui cum mediolanum uenissent
frustraque se tractos ob simultates documentis probabilibus
ostendissent absoluti redierunt ad lares ualentiniano tamen
superstite post superiora quae narrauimus remigius quoque
digressus ad otium laqueo uitam elisit ut congruo docebimus
loco

 marcellini historiae liber xxix  

  exacta hieme rex persarum gentium sapor pugnarum fiducia
pristinarum immaniter arrogans suppleto numero suorum abundeque
firmato erupturos in nostra catafractos et sagittarios et
conductam misit plebem  contra has copias traianus comes et
uadomarius ex rege alamannorum cum agminibus perrexere perualidis
hoc obseruare principis iussu appositi ut arcerent potiusquam
lacesserent persas  qui cum uenissent uagabanta legionibus
habilem locum rapidos turmarum procursus hostilium in se
ruentium acriter exceperunt inuiti operaque consulta
retrocedentes ne ferro uiolarent aduersorum quemquam primi et
iudicarentur discissi foederis rei ultima trudente necessitate
congressi sunt confossisque multis discessere uictores  inter
moras tamen utrimque secus temptatis aliquotiens leuibus
proeliis uarioque finitis euentu pactis indutiis ex consensu
aestateque consumpta partium discessere ductores etiamtum
discordes et rex quidem parthus hiemem ctesiphonte acturus redit
ad sedes et antiochiam imperator romanus ingressus qui dum ibi
moratur securus interim hostium externorum intestinis paene
perierat fraudibus ut aperiet series delata gestorum 
procopius quidam inquies homo turbarum cupiditati semper
addictus anatolium detulerat et spudasium palatinos exigi quae
de aerario interceperant iussos insidiari comiti fortunatiano
molesto illi flagitatori qui animi asperitate confestim ad
insanum percitus modum pro potestatis auctoritate quam regebat
palladium quendam obscurissime natum ut ueneficum a memoratis
conductum et heliodorum fatorum per genituras interpretem
adigendos prodere quae scirent praetorianae iudicio tradidit
praefecturae  cumque ad facti uel temptati quaestionem acrius
ueniretur exclamabat palladius confidenter leuia esse haec de
quibus agitur et praetereunda alia se si licuerit dicere
monstraturum metuenda et potiora quae ingenti molimine iam
praestructa nisi prospectum fuerit uniuersa confundent
iussusque docere fidenter quae norat rudentem explicuit
immensum affirmans fidustium praesidialem et cum irenaeo
pergamium nomen imperaturi post ualentem detestandis praesagiis
didicisse secretim  et correptus fidustius ilico  namque
aderat forte  occulteque inductus uiso indice nulla infitiatione
obumbrare iam publicata conatus rei totius calamitosum aperit
textum absolute confessus se cum hilario et patricio uaticinandi
peritis quorum hilarius militauerat in palatio de imperio
consuluisse futuro motasque secretis artibus sortes et
nuncupationem principis optimi et ipsis consultoribus luctuosos
exitus praedixisse  atque cunctantibus quisnam ea tempestate
omnibus uigore animi antistaret uisus est aliis excellere
theodorus secundum inter notarios adeptus iam gradum et erat re
uera ita ut opinati sunt namque antiquitus claro genere in
galliis natus et liberaliter educatus a primis pueritiae
rudimentis modestia prudentia humanitate gratia litteris
ornatissimus semper officio locoque quem retinebat superior
uidebatur altis humilibusque iuxta acceptus solusque paene
omnium erat cuius linguam non infrenem sed dispicientem quae
loqueretur nullius claudebat periculi metus  his addebat
idem fidustius excarnificatus iam ad interitum omnia quae
praedixit se indicante theodorum per euserium didicisse uirum
praestabilem scientia litterarum abundeque honoratum asiam
quippe paulo ante rexerat pro praefectis  quo in custodia
condito gestorumque uolumine imperatori recitato de more
prodigiosa feritas in modum ardentissimae facis fusius uagabatur
elata turpi adulatione multorum maximeque omnium praefecti
praetorio tunc modesti  qui dum formidine successoris
agitaretur in dies obumbratis blanditiarum concinnitatibus
cauillando ualentem subrusticum hominem sibi uarie commulcebat
horridula eius uerba et rudia flosculos tullianos appellans et ad
extollendam eius uanitiem sidera quoque si iussisset exhiberi
posse promittens  igitur et theodorus a constantinopoli
quam ex negotio familiari petierat rapi celeri iubetur effectu
et dum ille reducitur ex praeiudiciis uariis quae diebus
exercebantur et noctibus plures a disiunctissimis regionibus
trahebantur dignitatibus et nobilitate conspicui  cumque nec
carceres publici iam distenti inclusorum cateruas nec priuata
domicilia sustinerent constipatione uaporata confertas quoniam
uinculis maxima pars eorum attinebatur et suam et proximi
cuiusque uicem omnes horrebant  aduenit aliquando tamen ipse
quoque theodorus praemortuus et atratus quo in deuia territorii
parte abscondito paratis omnibus quae indagines futurae
poscebant internarum cladum litui iam sonabant  et quia
fallere non minus uidetur qui gesta praeterit sciens quam ille
qui numquam facta fingit non abnuimus  neque enim ambigitur 
salutem ualentis et antea saepius per occultas coitiones et tunc
in extrema demersam ferrumque ad iugulum eius prope adactum a
militaribus fato reflectente depulsum quem lacrimosis in thracia
discriminibus destinarat  namque et in nemoroso quodam
inter antiochiam et seleuciam loco leni quiete post meridiem
consopitus a sallustio tunc scutario et saepe alias appetitus
insidiantibus multis uitae terminis a primigenio ortu ascriptis
ausa immania frenantibus euadebat  ut sub principibus
commodo et seuero nonnumquam accidebat quorum summa ui salus
crebro oppugnabatur adeo ut post intestina pericula multa et
uaria alter in amphitheatrali cauea cum affuturus spectaculis
introiret a quintiano senatore illicitae cupidinis homine ad
debilitatem paene pugione uulneraretur alter inopinabili impetu
tempore aetatis extremo a saturnino centurione consilio plautiani
praefecti in cubiculo iacens confoderetur ni tulisset suppetias
filius adolescens  quocirca etiam ualens erat uenia dignus
uitam quam ereptum ire perfidi properabant omni cautela
defendens sed inexpiabile illud erat quod regaliter turgidus
pari eodemque iure nihil inter se distantibus meritis nocentes
innocentesque maligna insectatione uolucriter perurgebat ut dum
adhuc dubitaretur de crimine imperatore non dubitante de poena
damnatos se quidam prius discerent quam suspectos 
adolescebat autem obstinatum eius propositum admouente stimulos
auaritia et sua et eorum qui tunc in regia uersabantur nouos
hiatus aperientium et si qua humanitatis fuisset mentio rara
hanc appellantium tarditatem qui cruentis adulationibus
institutum hominis mortem in acie linguae portantis ad partem
pessimam deprauantes omnia turbine intempestiuo perflabant
euersum ire funditus domus opulentissimas festinantes  erat
enim expositus accessu insidiantium et reclusus uitio gemino
perniciose implicitus quod intoleranter irascebatur tunc magis
cum eum puderet irasci et quae facilitate priuati opertis
susurris audierat an uera essent excutere tumore principis
supersidens pro ueris accipiebat et certis  inde factum est
ut clementiae specie penatibus multi protruderentur insontes
praeceps in exsilium acti quorum in aerario bona coacta et ipse
ad quaestus proprios redigebat ut damnati cibo precario
uictitarent angustiis formidandae paupertatis attriti cuius metu
uel in mare nos ire praecipites suadet theognis poeta uetus et
prudens  quae etiam si recta fuisse concesserit quisquam
erat tamen ipsa nimietas odiosa unde animaduersum est recte hoc
definitum nullam esse crudeliorem sententiam ea quae est cum
parcere uidetur asperior  igitur cum praefecto praetorio
summatibus quaesitis in unum quibus cognitiones commissae sunt
intenduntur eculei expediuntur pondera plumbea cum fidiculis et
uerberibus resultabant omnia truculentae uocis horroribus inter
catenarum sonitus tene claude comprime abde ministris
officiorum tristium clamitantibus  et quoniam addici post
cruciabiles poenas uidimus multos ut in tenebrosis rebus
confusione cuncta miscente summatim quia nos penitissima
gestorum memoria fugit quae recolere possumus expeditius
absoluemus  primo intro uocatus post interrogatiunculas
leues pergamius a palladio ut dictum est proditus quaedam
imprecationibus praescisse nefariis sicut erat impendio
eloquentior et in uerba periculosa proiectus inter ambigentes
iudices quid prius quaeri debeat quidue posterius dicere
audacter exorsus multa hominum milia quasi consciorum sine fine
strependo fundebat modo non ab extremo atlante magnorum criminum
arguendos poscens aliquos exhiberi quo ut consarcinante nimis
ardua morte multato aliisque gregatim post illum occisis ad
ipsius theodori causam quasi ad olympici certaminis puluerum
peruenitur  eodem die inter complura alia hoc quoque uenerat
triste quod salia thesaurorum paulo ante per thracias comes
cum de uinculis educitur audiendus et calceo inserit pedem quasi
ruina incidentis immensi terroris repente perculsus animam inter
retinentium manus efflauit  constituto itaque iudicio et
cognitoribus praescripta ostentantibus legum sed ex uoluntate
dominantis moderantibus momenta causarum horror peruaserat
uniuersos totus enim deuius ab aequitate dilapsus iamque
eruditior ad laedendum in modum arenariae ferae si admotus
quisquam fabricae diffugisset ad ultimam rabiem saeuiebat 
inducti itaque patricius et hilarius ordinemque replicare iussi
gestorum cum inter exordia uariarent fodicatis lateribus illato
tripede quo utebantur adacti ad summas angustias aperiunt
negotii fidem ab ipsis exordiis replicatam et prius hilarius
 construximus inquit magnifici iudices ad cortinae
similitudinem delphicae diris auspiciis de laureis uirgulis
infaustam hanc mensulam quam uidetis et imprecationibus
carminum secretorum choragiisque multis ac diuturnis ritualiter
consecratam mouimus tandem mouendi autem quotiens super rebus
arcanis consulebatur erat institutio talis  collocabatur in
medio domus emaculatae odoribus arabicis undique lance rotunda
pure superposita ex diuersis metallicis materiis fabrefacta
cuius in ambitu rotunditatis extremo elementorum uiginti quattuor
scriptiles formae incisae perite diiungebantur spatiis examinate
dimensis  ac linteis quidam indumentis amictus calciatusque
itidem linteis soccis torulo capiti circumflexo uerbenas felicis
arboris gestans litato conceptis carminibus numine praescitionum
auctore caerimoniali scientia supersistit cortinulae sacerdos
pensilem anulum librans aptum ex carpathio filo perquam leui
mysticis disciplinis initiatum qui per interualla distincta
retinentibus singulis litteris incidens saltuatim heroos efficit
uersus interrogationibus consonos ad numeros et modos plene
conclusos quales leguntur pythici uel ex oraculis editi
branchidarum  ibi tum quaerentibus nobis qui praesenti
succedet imperio quoniam omni parte expolitus fore memorabatur
et assiliens anulus duas perstrinxerat syllabas  cum
adiectione litterae postremae exclamauit praesentium quidam
theodorum praescribente fatali necessitate portendi nec ultra
super negotio est exploratum satis enim apud nos constabat hunc
esse qui poscebatur  cumque totius rei notitiam ita
signate sub oculis iudicum subiecisset adiecit beniuole id
theodorum penitus ignorare post haec interrogati an ex fide
sortium quas agitabant ea praescierint quae sustinerent
uersus illos notissimos ediderunt clare pronuntiantes capitalem
eis hanc operam scrutandi sublimiora cito futuram nihilo minus
tamen ipsi quoque cum cognitoribus principi caedes incendiaque
flagitantes furias inminere quorum tres ponere sufficiet
ultimos          
       
 quibus lectis unguibus male mulcati separantur exanimes
 postea ut cogitati sceleris officina pateret aperte
honoratorum inducitur globus uertices ipsos continens rerum
cumque nihil praeter se quisque cernens ruinam suam impelleret
super alium permisso quaesitorum coeptans dicere theodorus primo
in precem uenialem prostratus dein artius respondere compulsus
ostendit se cognita per euserium ne ad imperatorem referret ut
conatus est aliquotiens ab eo prohibitum asserente non appetitu
regni occupandi illicito sed ratione quadam indeclinabilis fati
id quod sperabatur ultro uenturum  deinde haec eadem
euserio sub cruenta quaestione confesso confutabant theodorum
litterae suae per ambages obliquas ad hilarium scriptae quibus
spe iam firma concepta ex uatibus de re non cunctabatur sed
tempus patrandae cupidinis quaeritabat  quibus post haec
cognita sequestratis eutropius asiam proconsulari tunc obtinens
potestate ut factionis conscius arcessitus in crimen abscessit
innocuus pasiphilo eximente philosopho qui ut eum mendacio
iniusto peruerteret crudeliter tortus de statu robustae mentis
non potuit deturbari  his accessit philosophus simonides
adolescens ille quidem uerum nostra memoria seuerissimus qui
cum audisse negotium per fidustium deferretur et causam non ex
ueritate sed ex unius nutu pensari sensisset didicisse se dixit
praedicta et commissa pro firmitate animi tacuisse  quis
omnibus perspicaciter inquisitis imperator cognitorum
consultationi respondens sub uno proloquio cunctos iubet occidi
et uix sine animorum horrore funestum spectaculum multitudine
innumera contuente et onerante questibus caelum  namque
singulorum mala omnium esse communia credebantur  ducti uniuersi
flebiliter iugulantur praeter simonidem quem solum saeuus ille
sententiae lator efferatus ob constantiam grauem iusserat flammis
exuri  qui uitam ut dominam fugitans rabidam ridens subitas
momentorum ruinas immobilis conflagrauit peregrinum illum
imitatus protea cognomine philosophum clarum qui cum mundo
digredi statuisset olympiae quinquennali certamine sub graeciae
conspectu totius escenso rogo quem ipse construxit flammis
absumptus est  et post hunc diebus secutis omnium fere
ordinum multitudo quam nominatim recensere est arduum in plagas
calumniarum coniecta percussorum dexteras fatigauit tormentis et
plumbo et uerberibus ante debilitata sumptumque est de quibusdam
sine spiramento uel mora supplicium dum quaeritur an sumi
deberet et ut pecudum ubique trucidatio cernebatur  deinde
congesti innumeri codices et acerui uoluminum multi sub conspectu
iudicum concremati sunt ex domibus eruti uariis ut illiciti ad
leniendam caesorum inuidiam cum essent plerique liberalium
disciplinarum indices uariarum et iuris  neque ita multo
post maximus ille philosophus uir ingenti nomine doctrinarum
cuius ex uberrimis sermonibus ad scientiam copiosus iulianus
exstitit imperator oraculi supra dicti uersus audisse
insimulatus seque comperisse assensus sed reticenda professionis
consideratione non effudisse uerum ultro praedixisse
consultores ipsos suppliciis poenalibus perituros ephesum ad
genuinam patriam ductus ibique capite truncatus sensit docente
periculo postremo quaesitoris iniquitatem omnibus esse criminibus
grauiorem  constrictus etiam diogenes laqueis impiae
falsitatis uir nobili prosapia editus ingenio facundia forti
suauitateque praestans dudum bithyniae rector ut opimum
patrimonium eius diriperetur capitali est poena affectus 
ecce autem alypius quoque ex uicario britanniarum placiditatis
homo iucundae post otiosam et repositam uitam quoniam huc usque
iniustitia tetenderat manus in squalore maximo uolutatus ut
ueneficus reus citatus est cum hierocle filio adolescente indolis
bonae urgente diogene quodam et uili et solo  omnique
laniena excruciato ut uerba placentia principi uel potius
accersitori loqueretur quo cum poenis non sufficerent membra
uiuo exusto ipse quoque alypius post multationem bonorum exsulare
praeceptus filium miserabiliter ductum ad mortem casu quodam
prospero reuocatum excepit

  per id omne tempus palladius ille coagulum omnium
aerumnarum quem captum a fortunatiano docuimus primum ipsa
sortis infimitate ad omnia praeceps clades alias super alias
cumulando lacrimis uniuersa perfuderat luctuosis  nanctus
enim copiam nominandi sine fortunarum distantia quos uoluisset
ut artibus interdictis imbutos ita ut ferarum occulta uestigia
doctus obseruare uenator multos intra casses lugubres includebat
quosdam ueneficiorum notitia pollutos alios ut appetitoribus
imminuendae conscios maiestatis  et ne uel coniugibus
maritorum uacaret miserias flere immittebantur confestim qui
signatis domibus inter scrutinia suppellectilis patris addicti
incantamenta quaedam anilia uel ludibriosa subderent amatoria ad
insontium perniciem concinnata quibus in iudicio recitatis ubi
non lex non religio non aequitas ueritatem a mendaciis
dirimebat indefensi bonis ablatis nullo contacti delicto
promiscue iuuenes aliique membris omnibus capti ad supplicia
sellis gestatoriis ducebantur  inde effectum est per
orientales prouincias a domnis metu similium exurerentur
libraria omnia tantus uniuersos inuaserat terror namque ut
pressius loquar omnes ea tempestate uelut in cimmeriis tenebris
reptabamus paria conuiuis siculi dionysii pauitantes qui cum
epulis omni tristioribus fame saginarentur ex summis domorum
laqueariis in quibus discumbebant saetis nexos equinis et
occipitiis incumbentes gladios perhorrebant  tunc et
bassianus procerum genere natus notarius militans inter primos
quasi praenoscere altiora conatus licet ipse de qualitate partus
uxoris consuluisse firmaret ambitioso necessitudinum studio
quibus tegebatur morte ereptus patrimonio opimo exutus est 
inter fragores tot ruinarum heliodorus tartareus ille malorum
omnium cum palladio fabricator mathematicus ut memorat uulgus
colloquiis ex aula regia praepigneratus abstrusis iam funebres
aculeos exsertabat omni humanitatis inuitamento ad prodenda quae
sciret uel fingeret lacessitus  nam et sollicitius cibo
mundissimo fouebatur et ad largiendum pelicibus merebat aes
collaticium graue et incedebat passim ac late os circumferens
uultuosum omnibusque formidatum ea fiducia sublatior quod ad
lupanar quo sicut ipse uoluit liberius uersabatur
cubiculariis officiis praepositus assidue propalam uentitabat
elogia parentis publici praeferens futura pluribus luctuosa 
per quae eum ut forensium causarum patronum quid in primis
orationis partibus collocaret ut proficere possit facilius et
ualere quibusue figurarum commentis splendida loca attemptare
debeat praemonebat  et quoniam longum est quae cruciarius
ille conflauit hoc unum edisseram quam praecipiti confidentia
patriciatus columina ipsa pulsauit qui ex clandestinis ut
dictum est regiorum confabulationibus immaniter arrogans et ipsa
uilitate ad facinus omne uenalis egregium illud par consulum
eusebium et hypatium germanos fratres constanti principis
quondam affines ad cupidinem altioris fortunae erectos et
consuluisse et agitasse quaedam super imperio detulit addens
itineri ad mendacium ficte constructo quod eusebio etiam
principalia indumenta parata sint  quibus haustis auenter
fremibundus et minax cui nihil licere debuerat quia omnia sibi
licere etiam iniusta existimabat irremisse ab extremis regionum
interuallis exhibitis omnibus quos solutus legibus accusator
perduci debere profunda securitate mandarat suscipi quaestionem
criminose praecepit  cumque nodosis coartationibus aequitate
diu calcata et nexibili asseueratione perditi nebulonis durante
nullam confessionem exprimere tormenta grauia potuissent
ablegatosque ab omni huiusmodi conscientia ipsa uiros ostenderet
claros calumniator quidem ita ut antea honorabiliter colebatur
illi uero exsilio et pecuniariis afflicti dispendiis paulo postea
reddita sibi multa sunt reuocati dignitatibus integris et
splendore  nec tamen post haec tam paenitenda repressius
actum est uel pudenter non reputante alta nimium potestate quod
recte institutis ne cum inimicorum quidem incommodis in delicta
conuenit ruere uoluntaria nihilque sit tam deforme quam ad ardua
imperii supercilia etiam acerbitatem naturae adiungi  sed
heliodoro incertum morbo an quadam excogitata ui mortuo  nolim
dicere utinam nec ipsa res loqueretur   funus eius per
uespillones elatum pullati praecedere honorati complures inter
quos et fratres iussi sunt consulares  ibi tunc rectoris
imperii caries tota stoliditatis apertius est profanata qui cum
abstinere inconsolabili malo rogaretur obnixe inflexibilis
mansit ut uideretur aures occlusisse ceris quasi scopulos
sirenios transgressurus  superatus tamen precibus destinatis
tandem nudatis capitibus infaustam bustuarii libitinam ad usque
sepulchrum incedentes et pedibus quosdam etiam complicatis
articulis praeire mandauit horret nunc reminisci quo iustitio
humilitati tot rerum apices uisebantur et praecipue consulares
post scipiones et trabeas et fastorum monumenta mundana 
inter quos omnes ex adolescentia et uirtutum pulchritudine
commendabilis noster hypatius praeminebat uir quieti placidique
consilii honestatem lenium morum uelut ad perpendiculum librans
qui et maiorum claritudini gloriae fuit et ipse posteritatem
mirandis actibus praefecturae geminae decorauit  accesserat
hoc quoque eodem tempore ad ualentis ceteras laudes quod cum in
aliis ita saeuiret infeste ut poenarum maiores aegre ferret
finiri cum morte dolores numerium tribunum malitia quendam
exsuperantem isdem diebus conuictum confessumque quod exsecto
uiuae mulieris uentre atque intempestiuo partu extracto infernis
manibus excitis de permutatione imperii consulere ausus est
familiaritatis contuitu ordine omni mussante abire iussit
illaesum salutem et inuidendas opes et militiae statum integrum
retenturum  o praeclara informatio doctrinarum munere
caelesti indulta felicibus quae uel uitiosas naturas saepe
excoluisti quanta in illa caligine temporum correxisses si
ualenti scire per te licuisset nihil aliud esse imperium ut
sapientes definiunt nisi curam salutis alienae bonique esse
moderatoris restringere potestatem resistere cupiditati omnium
rerum et implacabilibus iracundiis nosseque ut caesar dictator
aiebat miserum esse instrumentum senectuti recordationem
crudelitatis ideoque de uita et spiritu hominis qui pars mundi
est et animantium numerum complet laturum sententiam diu
multumque cunctari oportere nec praecipiti studio ubi
irreuocabile factum est agitari ut exemplum est illud
antiquitati admodum notum  apud proconsulem asiae dolabellam
smyrnaea mulier subolem propriam et maritum uenenis necasse
confessa quod filium e matrimonio priore susceptum occiderint
et comperendinata cum consilium ad quod res ex more delata est
anceps quid inter ultionem et scelus statui debeat haesitaret
ad areopagitas missa est athenienses iudices tristiores quorum
aequitas deorum quoque iurgia dicitur distinxisse hi causa
cognita centesimo post anno cum accusatore mulierem adesse
iusserunt ne aut absoluerent ueneficam aut ultrix necessitudinum
puniretur ita numquam tardum existimatur quod est omnium
ultimum  post commissa iniquitatibus uariis ante dicta et
impressas foede corporibus liberis quae supperuixerant notas
inconiuus iustitiae oculus arbiter et uindex perpetuus rerum
uigilauit attente namque caesorum ultimae dirae perpetuum numen
ratione querellarum iustissima commouentes bellonae accenderant
faces ut fides oraculi firmaretur quod nihil impune praedixerat
perpetrari  dum haec quae supra digesta sunt antiochiae
parthico fragore cessante per intestinas dilatantur aerumnas
coetus furiarum horrificus post inconuolutos multiplices casus ab
eadem urbe digressus ceruicibus asiae totius insedit hoc modo
 festinus quidam tridentinus ultimi sanguinis et ignoti in
nexum germanitatis a maximino dilectus ut sodalis et contogatus
decernentibus fatis ad orientem transgressus est ibique
administrata syria magisterioque memoriae peracto bona
lenitudinis et reuerentia reliquit exempla unde regere asiam
proconsulari potestate exorsus uelificatione tranquilla ut
aiunt ferebatur ad gloriam  audiens autem maximinum optimo
cuique exitialem obtrectabat subinde actibus eius ut perniciosis
et foedis sed cum impie peremptorum exsequiis suffragantibus ad
praefecturam uenisse hominem comperisset immeritum exarsit ad
agenda sperandaque similia et histrionis ritu mutata repente
persona studio nocendi concepto incedebat oculis intentis ac
diris praefecturam autumans affore prope diem si ipse quoque se
contaminasset insontium poenis  et quamquam sint multa et
uaria quae ut leuius interpretemur egit asperrime pauca tamen
dici sufficiet quae sunt nota peruulgata ad aemulationem eorum
commissa quae facta sunt romae ratio enim eadem est ubique
recte secusue gestorum etiam si magnitudo sit dissimilis rerum
 philosophum quendam coeranium haud exilis meriti uirum ea
causa tormentorum immanitate mulcatum occidit quod ad coniugem
suam familiariter scribens id sermone addiderat graeco  
     quod dici prouerbialiter solet ut
audiens altius aliquid agendum agnoscat  anum quandam
simplicem interuallatis febribus mederi leni carmine consuetam
occidit ut noxiam postquam filiam suam ipso conscio curauit
ascita  in chartis cuiusdam municipis clari scrutari ex
negotio iussis genitura ualentis cuiusdam inuenta est
repellensque calumnias is cuius intererat cum obiectaretur ei
quam ob rem constellationem principis collegisset fratrem suum
fuisse ualentem dudumque obisse documentorum plena fide monstrare
pollicitus inexspectato ueritatis indicio laniatis lateribus
trucidatus est  uisus adolescens in balneis admouere marmori
manus utriusque digitos alternatim et pectori septemque uocales
litteras numerasse ad stomachi remedium prodesse id arbitratus in
iudicium tractus percussus est gladio post tormenta

  hic et mihi uertenti stilum in gallias confunditur ordo
seriesque gestorum inter multa et saeua maximinum repperiens iam
praefectum qui potestate late diffusa scaeuum imperatori
accesserat incentiuum maiestati fortunae miscenti licentiam
grauem quisquis igitur dicta considerat perpendat etiam cetera
quae tacentur ueniam daturus ut prudens si non cuncta
complectimur quae consiliorum prauitas crimina in maius
exaggerando commisit  adolescente enim acerbitate rationum
inimica rectarum trux suopte ingenio ualentinianus post eiusdem
maximini aduentum nec meliora monente ullo nec retentante per
asperos actus uelut aestu quodam fluctuum ferebatur et
procellarum adeo ut irascentis saepe uox et uultus incessus
mutaretur et color quam rem indicia uaria testantur et certa e
quibus pauca sufficiet poni  adultus quidam ex his quos
paedagogianos appellant ad obseruandam uenaticiam praedam
spartanum canem retinere dispositus ante praedictum tempus
absoluit assultu eius euadere conantis appetitus et morsu ideoque
necatus ad exitium fustibus eadem humatus est die 
praepositum fabricae oblato thorace polito faberrime praemiumque
ideo exspectantem ea re praecepit occidi ira praecipiti quod
pondus paulo minus habuit species ferrea quam ille firmarat
epiroten aliquem ritus christiani presbyterum acceptum octauiano
 ex proconsule  offensarum auctore licet tardius redire
ad sua permisso  constantianus strator paucos militares
equos ex his ausus mutare ad quos probandos missus est in
sardiniam eodem iubente lapidum ictibus oppetit crebris
athanasius fauorabilis tunc auriga suspectus cum uulgari
leuitate ut uiuus incendi iuberetur si quid temptasset
huiusmodi non multo postea ueneficiis usum merebatur nulla
delata uoluptatum artifici uenia ignibus aboleri praeceptus est
 africanus causarum in urbe defensor assiduus post
administratam prouinciam ad regendam aliam aspirauit cuius
suffragatori magistro equitum theodosio id petenti subagresti
uerbo pius respondit imperator abi inquit comes et muta ei
caput qui sibi mutari prouinciam cupit et hoc elogio perit
homo disertus ad potiora festinans ut multi  claudium et
sallustium ex iouianorum numero ad usque tribunatus dignitates
progressos accusabat quidam uilitate ipsa despectus quod cum
imperium procopius affectasset aliqua pro eo locuti sunt bona
cumque nihil quaestiones repperirent assiduae mandarat magistris
equitum auditoribus princeps ut agerent in exsilium claudium et
sallustium pronuntiarent capitis reum pollicitus quod eum
reuocabit ad supplicium raptum hocque ita ut statutum est
obseruato nec sallustius morte exemptus est nec claudius nisi
post eiusdem ualentiniani obitum deportationis maestitia
liberatus  longae  cusauerit cum illi saepissime
torquerentur  replicatis igitur quaestionibus dense et
quibusdam ui nimia tormentorum absumptis ne uestigia quidem ulla
delatorum reperta sunt criminum in hoc negotio protectores ad
exhibendas missi personas de  fustibus praeter solitum
caesi  horrescit animus omnia recensere simulque reformidat
ne ex professo quaesisse uideatur in uitia principis alia
commodissimi illud tamen nec praeteriri est aequum nec sileri
quod cum duas haberet ursas saeuas hominum ambestrices micam
auream et innocentiam cultu ita curabat enixo ut earum caueas
prope cubiculum suum locaret custodesque adderet fidos uisuros
sollicite ne quo casu ferarum deleretur luctificus calor
innocentiam denique post multas quas eius laniatu cadauerum
uiderat sepulturas ut bene meritam in siluas abire dimisit
innoxiam exoptans similes edituram

  et haec quidem morum eius et propositi cruenti sunt
documenta uerissima sollertiae uero circa rem publicam usquam
digredientis nemo eum uel obtrectator peruicax incusabit illud
contemplans quod maius pretium operae foret in regendis uerius
milite barbaris quam pellendis et cum dedisset  e speculis
si quis hostium se commouisset desuper uisus obruebatur 
agitabatur autem inter multiplices curas id omnium primum et
potissimum ut macrianum regem auctum inter mutationes crebras
sententiarum iamque in nostros adultis uiribus exsurgentem ui
superstitem raperet uel insidiis ut multo ante uadomarium
iulianus et praeuisis quae negotium poscebat et tempus
cognitoque transfugarum indiciis ubi comprehendi nihil opperiens
poterit ante dictus tacite quantum concessit facultas ne qui
conserendo officeret ponti iunxit nauibus rhenum  et
antegressus contra mattiacas aquas primus seuerus qui pedestrem
curabat exercitum perpensa militum paucitate territus stetit
timens ne resistere nequiens irruentium opprimeretur hostilium
agminum mole  et quia suspicabatur uenalia ducentes mancipia
scurras casu illic repertos id quod uiderant excursu celeri
nuntiare cunctos mercibus direptis occidit  aduentu itaque
plurium copiarum animati iudices castrisque ad tempus breuissimum
fixis quia nec sarcinale iumentum quisquam nec tabernaculum
habuit praeter principem cui tapete et sisyra suffecerant pro
tentorio parumper ob tenebras morati nocturnas exsiliente
lucifero urgente procinctu pergebant ulterius itinerum gnaris
ducentibus frequenti equitatu cum theodosio rectore praeire
disposito  equirat erat  tempore iaceat extento strepitu
suorum est impeditus quibus assidue mandans ut rapinis et
incendiis abstinerent impetrare non potuit ignium enim crepitu
dissonisque clamoribus satellites exciti idque quod acciderat
suspecti carpento ueloci impositum regem angusto aditu
circumfractis collibus abdiderunt  hac ualentinianus gloria
defraudatus nec sua culpa nec ducum sed intemperantia militis
quae dispendiis grauibus saepe rem romanam afflixit ad usque
quinquagesimum lapidem terris hostilibus inflammatis redit
treueros maestus  ubi tamquam leo ob ceruum amissum uel
capream morsus uacuos concrepans dum cum hostium disiecta
frangeret timor in macriani locum bucinobantibus quae contra
mogontiacum gens est alamannica regem fraomarium ordinauit quem
paulo postea quoniam recens excursus eundem penitus uastauerat
pagum in britannias translatum potestate tribuni alamannorum
praefecerat numero multitudine uiribusque ea tempestate florenti
bitheridum uero et hortarium nationis eiusdem primates item
regere milites iussit e quibus hortarius proditus relatione
florenti germaniae ducis contra rem publicam quaedam ad macrianum
scripsisse barbarosque optimates ueritate tormentis expressa
conflagrauit flamma poenali

  abhinc inter  proximo haec narratione disseri
continua placuit ne dum negotiis longe discretis et locis alia
subseruntur cognitio multiplex necessario confundatur  nubel
uelut regulus per nationes mauricas potentissimus uita
digrediens et legitimos et natos e concubinis reliquit filios e
quibus zammac comiti nomine romano acceptus latenter a fratre
firmo peremptus discordias excitauit et bella eius enim necem
ulcisci impensiore studio properans comes ad insidiatoris
perniciem multa ciebat et formidanda utque rumores distulerunt
assidui nauabatur opera diligens in palatio romani quidem
relationes multa et aspera congerentes in firmum libenter suscipi
recitarique principi in earum fauorem concinentibus multis ea
uero quae contra firmus salutis tuendae gratia docebat crebro
per suos accepta diutius occultari remigio tunc officiorum
magistro affine amicoque romani inter potiores imperatoris
necessitates haec uelut minima et superflua non nisi opportune
legi posse asseuerante  quae cum ad obruendam defensionem
suam agitari aduerteret maurus ultimorum metu iam trepidans ne
amendatis quae praetendebat ut perniciosus et contumax
condemnatus occideretur ab imperii dicione desciuit et
adiumenta  tium ad uastand    hostis
implacabilis incrementis uirium adolesceret abolendum cum
comitatensis auxilio militis pauci theodosius magister equitum
mittitur cuius uirtutes ut impetrabilis ea tempestate prae
ceteris nitebant domitii corbulonis et lusii ueterum simillimi
quorum prior sub nerone alter traiano rem regente romanam
pluribus inclaruere fortibus factis  proinde ab arelate
secundis egressus auspiciis emeatoque mari cum classe quam
ductabat nullo de se rumore praegresso defertur ad sitifensis
mauretaniae litus quod appellant accolae igilgilitanum ibique
inuentum casu romanum leniter allocutus misit ad uigilias
ordinandas et praetenturas parum super his quae uerebatur
increpitum  quo ad caesariensem digresso gildonem firmi
fratrem et maximum misit correpturos uincentium qui curans
romani uicem inciuilitatis eius erat particeps et furtorum 
recepto itaque tardius milite quem amplitudo maris  sitifim
properans romanum cum domesticis custodiendum protectoribus
committi mandauit agensque in oppido sollicitudine diducebatur
ancipiti multa cum animo uersans qua uia quibusue commentis per
exustas caloribus terras pruinis assuetum duceret militem uel
hostem caperet discursatorem et repentinum insidiisque potius
clandestinis quam proeliorum stabilitate confisum  quod ubi
firmo leui rumore dein apertis est indiciis cognitum
spectatissimi ducis aduentu praestrictus ueniam cum concessione
praeteritorum missis oratoribus poscebat et scriptis docentibus
eum non sponte sua ad id rupisse quod norat scelestum sed
iniquitate grassante licentius ut monstrare pollicebatur 
quibus lectis paceque obsidibus acceptis promissa dux ad
recensendas legiones quae africam tuebantur ire pergebat ad
pancharianam stationem quo conuenire praeceptae sunt ibi
magnificis uerbis atque prudentibus spe cunctorum erecta reuersus
sitifim consociato indigena milite cum eo quem ipse perduxerat
aegre perpetiens moras ad procinctus ire ocius festinabat 
inter residua autem multa et clara id amorem eius auxerat in
immensum quod a prouincialibus commeatum exercitui prohibuit
dari messes et condita hostium uirtutis nostrorum horrea esse
fiducia memorans speciosa  his ita cum laetitia possessorum
dispositis ad tubusuptum progressus oppidum ferrato contiguum
monti legationem secundam firmi repudiauit quae obsides ut
ante statutum est non duxerat secum unde omnibus pro loco et
tempore cautius exploratis concito gradu tyndensium gentem et
masinissensium petit leuibus armis instructas quas mascizel et
dius fratres firmi ductabant  cumque essent hostes iam in
contuitu membris omnibus celeres post missilia hinc inde
crebrius iacta committitur certamen asperrimum interque gemitus
mortis et uulnerum audiebantur barbarorum ululabilis fletus
captorum et caesorum pugnaque dirempta plures agri populati sunt
et incensi  inter quos clades eminuere fundi petrensis
excisi radicitus quem zammac dominus firmi frater in modum
urbis exstruxit hoc successu uictor elatus mira uelocitate
lamfoctense oppidum occupauit inter gentes positum ante dictas
ubi abunde rei cibariae copiam condi effecit ut si pergens
interius alimentorum offendisset penuriam iuberet e propinquo
conuectari  quae dum ita procedunt mascizel reparatis
uiribus nationum confinium adminicula ductans conserta manu cum
nostris fusis e parte suorum pluribus ipse equi pernicitate aegre
discrimine mortis exemptus est  fessus aerumnis gemini
proelii firmus imoque aestuans corde ne quid ultimae rationis
omitteret christiani ritus antistites oraturos pacem cum
obsidibus misit qui quoniam suscepti lenius pollicitique uictui
congrua militibus ut praeceptum est laeta rettulere responsa et
pacem missis muneribus maurus ipse fidentius ad romanum
perrexerat ducem equo insidens apto ad ancipites casus cumque
prope uenisset fulgore signorum et terribili uultu theodosi
praestrictus iumento desiluit curuataque ceruice humi paene
affixus temeritatem suam flebiliter incusabat pacem obsecrando
cum uenia  susceptusque cum osculo quoniam id rei publicae
conducebat bonae spei iam plenus sufficientia praebuit alimenta
et quibusdam propinquis suis ad obsidum uicem relictis abscessit
captiuos ut spoponderat redditurus quos primis turbarum
exordiis rapuit biduoque post icosium oppidum cuius supra
docuimus conditores militaria signa et coronam sacerdotalem cum
ceteris quae interceperat nihil cunctatus restituit ut
praeceptum est  exinde cum discursis itineribus magnis
tipasam noster dux introiret legatis mazicum qui se
consociauerant firmo suppliciter obsecrantibus ueniam animo
elato respondit se in eos ut perfidos arma protinus commoturum
 quibus imminentis periculi metu defixis reuertique iussis ad
sua caesaream ire tendebat urbem opulentam quondam et nobilem
cuius itidem originem in africae situ digessimus plene eamque
ingressus cum omnem paene incendiis late dispersis uidisset
exustam horridasque canitie silices primam et secundam legionem
ad tempus ibi locari disposuit ut fauillarum egerentes aceruos
agitarent ibi praesidium ne repetito barbarorum impetu
uastaretur  quae cum rumores ueri distulissent et crebri
prouinciae rectores tribunusque uincentius e latibulis quibus
sese commiserant egressi tandem intrepidi ad ducem ocius
peruenerunt quibus ille gratanter uisis atque susceptis agens
etiamtum apud caesaream fide rerum diligentius explorata comperit
firmum per speciem pauentis et supplicis tectiore consilio id
moliri ut nihil hostile opperientem exercitum in modum
tempestatis subitae conturbaret  quam ob rem conuersus hinc
uenit ad municipium sugabarritanum transcellensi monti accline
ubi inuentos equites quartae sagittariorum cohortis quae ad
rebellem defecerat ut contentum se supplicio leniori monstraret
omnes contrusit ad infimum militiae gradum eosque et
constantianorum peditum partem tigauias uenire iusserat cum
tribunis e quibus unus torquem pro diademate capiti imposuit
firmi  quae dum aguntur reuerterunt gildo et maximus bellen
e principibus mazicum et fericium gentis praefectum ducentes
qui factionem iuuerant quietis publicae turbatoris 
producerent uinctos  quo ita ut statutum est facto lucis
primo exortu ipse egressus cum inuenisset eos in exercitu
circumsaeptos quid de istis nefariis inquit proditoribus
fieri oportere contubernales deuoti censetis secutusque
acclamationem rogantium sanguine uindicari eos qui inter
constantianos merebant prisco more militibus dedit occidendos
sagittariorum uero primoribus manus incidit residuos supplicio
capitali multauit ad aemulationem curionis acerrimi illius
ducis qui dardanorum ferociam in modum lernaeae serpentis
aliquotiens renascentem hoc genere poenarum exstinxit  sed
obtrectatores maliuoli uetus factum laudantes hoc ut dirum
uituperant et asperrimum dardanos hostes memorantes interneciuos
et iuste quae sustinuere perpessos hos uero subsignanos
milites debuisse lenius corrigi ad unum prolapsos errorem quos
scientes forsitan admonemus hanc cohortem et facto fuisse et
exemplo aduersam  ante dictos bellen et fericium quos
duxerat gildo tribunumque sagittariorum curandium ea re iussit
occidi quod nec ipse umquam cum hostibus congredi uoluit nec
suos ut pugnarent hortari agebat autem haec tullianum illud
aduertens quod salutaris uigor uincit inanem speciem
clementiae  exin profectus fundum nomine gaionatis muro
circumdatum ualido receptaculum maurorum tutissimum arietibus
admotis euertit et caesis omnibus incolis moenibusque complanatis
ad tigauitanum castellum progressus per ancorarium montem
mazicas in unum collectos inuasit iam tela reciprocantes
uolitantia grandinis ritu  et cum esset utrimque discursum
agmina uiris armisque incitata nostrorum non perferentes mazices
licet bellicosum genus et durum diuersis stragibus implicati
foedo diffluxere terrore ruentesque in fugam caesi sunt absque
his qui reperta copia discedendi supplici prece ueniam quam
dari tempus flagitauerat impetrarunt  suggen eorum ductore
 romano successerat in sitifensem mauritaniam ire disposito
ad agitanda praesidia ne prouincia peruaderetur ipse
praeteritis elatior casibus gentem petit musonum quam
conscientia rapinarum et caedum actibus congregauerat firmi ut
sperabatur maiora mox adepturi  progressusque aliquantum
iuxta addense municipium comperit dissonas cultu et sermonum
uarietate nationes plurimas unum spirantibus animis immanium
exordia concitare bellorum adigente hortanteque maxima spe
praemiorum sorore firmi nomine cyria quae abundans diuitiis et
destinatione feminea nisibus magnis instituit iuuare germanum
 quocirca theodosius ueritus ne marti sese committeret
impari congressusque multitudini immensae cum paucis  tria enim
armatorum milia ductabat atque quingentos  amitteret uniuersos
inter pudorem cedendi pugnandique ardorem gradiens retro paulatim
trudente pondere plebis abscessit  hocque euentu barbari
nimium quantum elati sequentesque pertinaciter  certare
necessitate  complusus semet ipsum et ad internecionem
perdiderat cunctos ni gentium turbulenta concussio procul
mazicum uisis auxiliis quos anteibant quidam romani arbitrata
in se impetum agminum ferri complurium uersa in pedes aperuisset
nostris exitus antehac intersaeptos  exinde cum militem
ducens incolumem theodosius ad fundum uenisset nomine mazucanum
exustis desertoribus paucis aliisque ad sagittariorum exemplum
quibus manus ademptae sunt contruncatis tipasam mense februario
uenit  ubi diutius agens ut antiquus ille cunctator pro
negotio consultabat commentis potius et prudentia quam
periculosis congressibus hostem pugnacem et impetrabilem iactu
telorum si fors copiam dederit oppressurus  mittebat tamen
assidue suadendi quosdam peritos ad gentes circumsitas baiuras
cantaurianos auastomates cafaues bauaresque et finitimos
alios nunc timore nunc praemiis eos ad societatem alliciens
ueniamque petulantiae interdum promittendo cum  t ulterius
per ambages et moras hostem frangentem suos impetus oppressurus
ut quondam pompeius mithridatem  qua causa declinans
perniciem proximam firmus licet praesidiorum magnitudine
communitus relicta plebe quam coegerat magna mercede quoniam
latendi copiam nocturna quies dedit caprarienses montes longe
remotos penetrauerat et diruptis rupibus inaccessos  cuius
abitu clandestino multitudo dispersa sine rectore particulatim
diffluens inuadendi eius castra nostris copiam dedit hisque
direptis et interfectis qui resistebant uel in deditionem
acceptis regionum maxima parte uastata gentibus per quas
transibat dux consultissimus apposuit fidei compertae
praefectos  hac inopina sequendi confidentia territus
perduellis seruis comitantibus paucis digressu celeri consulturus
saluti ne quo praepediretur obstaculo abiecit pretiosarum
sarcinas specierum quas auexerat secum uxorem enim fessam
labore continuo et per ancipitis di   theodosius
nullique adeum  tium parcens mundiore uictu stipendioque
milite recreato caprariensibus abannisque eorum uicinis proelio
leui sublatis ad municipium properauit  ense sed ueris
nuntiis doctus barbaros occupasse iam tumulos per amfracta
undique spatia in sublime porrectos nullique peruios nisi
indigenis locorum perquam gnaris repetendo dedit hostibus
facultatem per indutias licet breues aethiopum iuxta agentium
adminiculis augeri uel maximis  qui concateruatis copiis
fremituque minaci sine sui respectu ruentes in pugnam auerterunt
eum inaestimabilium turmarum specie dira perterrefactum statimque
redintegratis animis commeatus uehens abunde reuertit et
conglobatis suis scutaque in formidabilem mouentibus gestum
controuersas isdem opposuit manus  quamquam igitur immite
quoddam barbaricis concrepantibus tubis manipuli furentium
imminebant ipsi quoque parmas genibus illidentes tamen ut
pugnator ille cautus et prudens militis paucitate diffisus
audacter agmine quadrato incedens ad ciuitatem nomine contensem
flexit iter intrepidus ubi captiuos nostros firmus ut in
munimento abstruso locarat et celso cunctisque receptis in
proditores satellitesque memorati animaduertit acriter ut
solebat  hoc ei magni numinis adiumento gerenti prosperrime
uerus indicat explorator confugisse ad isaflensium populum
firmum ad quem resposcendum una cum fratre mazuca ceterisque
necessitudinibus illuc ingressus cum adipisci non posset genti
bellum indixit  et proelio atroci commisso ferocientibus
barbaris ultra modum aciem rotundo habitu figuratam opponit
adeoque isaflenses pondere cateruarum ingentium inclinati sunt
ut plurimi caderent et ipse firmus ferox et saepe in suam
perniciem praeceps equo auferretur in fugam per saxa et rupes
discurrere citius assueto mazuca uero frater eius caperetur
letaliter saucius  qui caesaream mitti dispositus ubi saeua
inusserat monumenta facinorum pessimorum dilatato uulneris
hiatu discessit caput tamen eius auulsum residuo integro corpore
cum magno uisentium gaudio urbi illatum est ante dictae 
post haec isaflensium gentem quae obstitit superatam dux
nobilis incommodis multis ut aequitas poscebat afflixit ibi
euasium potentem municipem florumque eius filium et quosdam alios
per secretiora consilia temeratorem quietis iuuisse confutatos
aperte flammis absumpsit  exindeque pergens interius
nationem iubalenam spiritu aggressus ingenti ubi natum nubelem
patrem didicerat firmi repulsus altitudine montium et flexuosis
angustiis stetit et quamlibet facto in hostem impetu pluribusque
peremptis aperuerit uiam formidans tamen sublimia collium ad
insidiandum aptissima ducens suos incolumes reuertit ad audiense
castellum ubi iesalensium gens fera semet dedit uoluntaria
auxilia praestare spondens et commeatus  his et eiusmodi
gloriosis actibus exsultans amplissimus ductor ipsum otii
turbatorem petebat ualido uirium nisu ideoque prope munimentum
nomine medianum diu consistens per multas prudentesque
sententiarum uias eundem sibi prodi posse sperabat  haecque
cogitationibus anxiis altioreque prospiciens cura rursus ad
isaflenses hostem comperit reuertisse quos nihil moratus ut
antea agminibus adoritur incitatis cui rex igmazen nomine
spectatus per eos tractus opibusque insignis progressus obuiam
confidenter cuius loci es tu inquit uel quid acturus huc
uenisti responde quem theodosius fundata mente intuens toruum
comes ait ualentiniani sum orbis terrarum domini ad
opprimendum latronem funereum missus quem nisi statim
reddideris ut inuictus statuit imperator peribis funditus cum
gente quam regisquo audito igmazen post conuicia multa quae
congessit in ducem ira doloreque perculsus abscessit  et
secutae principio lucis utrimque occursurae sibi ad confligendum
processerunt acies minacissimae et barbarorum uiginti paene milia
in ipsis locata sunt frontibus occultatis pone terga
subsidialibus globis ut assurgentes paulatim nostros multitudine
clauderent insperata hisque iesalenses auxiliares accessere
quam plures quos adiumenta et commeatus nostris docuimus
promisisse  contra romani quamuis admodum pauci tamen
fortibus animis uictoriisque antegressis elati densetis lateribus
scutisque in testudinis formam cohaerenter aptatis restiterunt
gradibus fixis et a sole orto usque diei extimum pugna protenta
paulo ante uesperam uisus est firmus equo celsiori insidens sago
puniceo porrectius panso milites clamoribus magnis hortari ut
dedant theodosium opportune truculentum eum appellans et dirum
et suppliciorum saeuium repertorem si discriminibus eximi
uellent quae perferebant  hae insperatae uoces ad
dimicandum quosdam acrius incitarunt alios deserere proelium
illexerunt proinde ubi noctis aduenit quies prima partibus
tenebrarum obuolutis horrore dux reuersus ad audiense castellum
militesque recognoscens eos quos a pugnandi proposito pauor et
uerba detorserant firmi diuerso genere poenarum exstinxit alios
ademptis dexteris quosdam uiuos combustos  excubiasque
agens cura peruigili barbarorum aliquos ausos cum apparere non
possent post occasum lunae castra sua temptare fudit uel
irruentes audentius cepit digressus exinde passibus citis
iesalenses ut ambiguae fidei per tramites adortus obliquos unde
parum sperari potuit ad penuriam uastauit extremam perque
caesariensis mauretaniae oppida reuersus sitifim castorem et
martinianum rapinarum flagitiorumque romani participes ad
interitum tortos incendit  redintegratur post haec cum
isaflensibus bellum primoque conflictu barbarorum pluribus pulsis
et interfectis rex eorum igmazen uincere antehac assuetus
terrore fluctuans mali praesentis nihilque commerciis uetitis ad
uitam spei sibi restare si obstinatius egerit arbitratus
quantum caute fieri potuit et occulte prorupit ex acie solus
uisumque theodosium suppliciter petit ut masillam mazicum
optimatem ad se uenire iuberet  per quem ut rogauerat
missum clandestinis colloquiis monuit ducem suopte ingenio
pertinacem ut ad praebendam sibi copiam agendi quae uellet
popularibus suis acriter immineret eosque assiduitate pugnandi
mutaret in metum promptos quidem ad perduellis fauorem sed
iacturis multiplicibus fessos  paruit theodosius dictis et
crebritate certaminum isaflenses ita protriuit ut isdem
labentibus pecudum ritu firmus ipse latenter euaderet et auiis et
diuturnis latebris amendandus inibi dum de fuga consultat
tentus ab igmazene custodiretur  et quoniam obscurius gesta
didicerat per masillam in extremis rebus unum remedium superesse
contemplans calcare uiuendi cupiditatem uoluntaria statuit morte
uinoque consulto distentis et crapulentis silenti nocte
oppressis altiore somno custodibus peruigil ipse impendentis
aerumnae terrore insonis gradibus relicto cubili manibus repens
et pedibus longius sese discreuit repertumque funiculum quem
finiendae uitae parauere casus de clauo parieti affixo
suspendit ubi collo inserto animam absque mortis cruciabilibus
exhalauit  quod dolenter ferens igmazen ereptamque sibi
gloriam gemens quia non contigerat ad castra romana uiuum ducere
perduellem interposita fide publica per masillam ipse camelo
necati cadauer impositum ferens cum tentoria exercitus
aduentaret ad subicarense castellum locata in iumentum
transtulit sarcinale et theodosio obtulit exsultanti  qui
conuocatis armatis simul atque plebeiis interrogatisque an
agnoscerent uultum cum eiusdem esse sine ulla didicisset ambage
ibi paulisper moratus sitifim triumphanti similis redit aetatum
ordinumque omnium celebrabili fauore susceptus

  dum hoc puluere per mauretaniam dux ante dictus anhelat et
africam quadorum natio mota est inexcita repentino parum nunc
formidanda sed immensum quantum antehac bellatrix et potens ut
indicant properata quondam raptu procliuia obsessaque ab isdem
marcomannisque aquileia diu opitergiumque excisum et cruenta
complura per celeres acta procinctus uix resistente perruptis
alpibus iuliis principe pio quem ante docuimus marco et erat
ut barbaris ratio iusta querellarum  ualentinianus enim
studio muniendorum limitum glorioso quidem sed nimio ab ipso
principatus initio flagrans trans flumen histrum in ipsis
quadorum terris quasi romano iuri iam uindicatis aedificari
praesidiaria castra mandauit quod accolae ferentes indigne
suique cautiores legatione tenus interim et susurris arcebant
 sed maximinus in omne auidus nefas et genuinos mitigare
nequiens flatus quibus praefecturae accesserat tumor increpabat
equitium per illyricum eo tempore magistrum armorum ut
peruicacem et desidem necdum opere quod maturari dispositum est
consummato addebatque ut consulens in commune quod si paruo
suo marcelliano deferretur potestas per ualeriam ducis
munimentum absque ulla causatione consurgeret utrumque mox est
impetratum  qui promotus profectusque cum uenisset ad loca
intempestiue turgens ut filius nullis affatibus delinitis his
quos numquam temptatae cupiditatis figmenta regionum suarum
faciebant extorres opus paulo ante inchoatum aggreditur admissa
copia refragandi suspensum  denique gabinium regem ne quid
nouaretur modeste poscentem ut assensurus humanitate simulata
cum aliis ad conuiuium corrogauit quem digredientem post epulas
hospitalis officii sanctitate nefarie uiolata trucidari securum
effecit  cuius rei tam atrocis disseminatus rumor ilico per
diuersa et quados et gentes circumsitas efferauit regisque
flentes interitum in unum coactas misere uastatorias manus quae
danubium transgressae cum nihil exspectaretur hostile occupatam
circa messem agrestem adortae sunt plebem maioreque parte
truncata quidquid superfuit domum cum multitudine uarii pecoris
abduxerunt  euenisset profecto tunc inexpiabile scelus
numerandum inter probrosas rei romanae iacturas paulo enim
afuit quin filia caperetur constanti cibum sumens in publica
uilla quam appellant pristensem cum duceretur gratiano nuptura
ni fauore propitii numinis praesens messala prouinciae rector
eam iudiciali carpento impositam ad sirmium uicensimo sexto
lapide disparatam cursu reduxisset effuso  hoc casu prospero
regia uirgine periculo miserae seruitutis exempta cuius ni
potuisset impetrari redemptio captae magnas inussisset rei
publicae clades latius se cum sarmatis quadi pandentes ad
raptus et latrocinia gentes aptissimae praedas hominum uirile et
muliebre secus agebant et pecorum uillarum cineribus exustarum
caesorumque incolentium exsultantes aerumnis quos necopinantes
sine ulla parsimonia deleuerunt  per omnia itaque propinqua
malorum similium dispersa formidine praefectus praetorio agens
tunc apud sirmium probus nullis bellorum terroribus assuetus
rerum nouarum lugubri uisu praestrictus oculosque uix attollens
haerebat diu quid capesseret ambigens et cum paratis uelocibus
equis noctem proximam destinasset in fugam monitus tutiore
consilio mansit immobilis  didicerat enim omnes secuturos
confestim qui moenibus claudebantur tegendos latebris
opportunis quod si contigisset impropugnata ciuitas uenisset in
manus hostiles  proinde parumper lenito pauore ad
arripienda quae urgebant acri nisu assurgens retersit obrutas
ruderibus fossas murorumque maximam partem pacis diuturnitate
contemptam et subuersam ad usque celsarum turrium minas expediit
studio aedificandi coalitus hac ratione opere uelociter
absoluto quod impensas aedificandi causa theatri dudum congestas
sufficientes ad id quod efficere maturabat inuenit atque huic
spectato consilio salutare addidit aliud et sagittariorum
cohortem ex statione proxima affuturam obsidio si uenisset
acciuit  his uelut obicibus barbari ab oppugnanda urbe
depulsi parum ad has calliditates dimicandi sollertes sarcinisque
impediti praedarum ad equitii uertuntur indaginem et cum ad
ualeriae spatia longe remota secessisse captorum didicissent
indiciis illuc properato petierant gradu frendentes hacque ex
causa iugulo eius intenti quod per ipsum circumuentum regem
existimabant insontem  quibus cognitis cursu ruenti
infestius obuiam legiones motae sunt duae pannonica et moesiaca
ualida proeliis manus quae si conspirasset abierat procul
dubio uictrix sed dum discretim grassatores adoriri festinant
ortis inter se discordiis impediti de honore certabant et
dignitate  quo intellecto sarmatae sagacissimi non
exspectato certandi signo sollemni moesiacam primam incessunt
dumque milites arma tardius per tumultum expediunt interfectis
plurimis aucti fiducia aciem perrupere pannonicam disiectaque
agminis mole geminatis ictibus omnem paene delessent ni periculo
mortis aliquos citum extraxisset effugium  inter haec
fortunae dispendia tristioris dux moesiae theodosius iunior
prima etiamtum lanugine iuuenis princeps postea perspectissimus
sarmatas liberos ad discretionem seruorum rebellium appellatos
collimitia nostra ex alio latere inuadentes aliquotiens expulit
et afflixit congressibus densis attritos adeoque obsistentes
fortissime turbas confluentes oppressit ut caesorum plurium
alites iuste sanguine satiaret et feras  unde residui tumore
iam deflagrante metuentes ne idem dux uirtutis ut apparuit
expeditae in primo finium aditu incursantes cuneos sterneret aut
fugaret uel insidias per siluarum locaret occulta post multos
perrumpendi conatus subinde temptatos in cassum abiecta pugnandi
fiducia concessionem petiuere praeteritorum et ueniam uictique ad
tempus indultae foederibus pacis nihil egere contrarium eo
maxime timore perculsi quod ad tutelam illyrici gallicani
militis ualidum accesserat robur  dum haec tot ac talia per
turbines agitantur assiduos claudio regente urbem aeternam
tiberis qui media intersecans moenia cloacis et fluuiis
abundantibus multis tyrrheno mari miscetur effusione imbrium
exuberans nimia et supra amnis speciem pansus omnia paene
contexit  et stagnantibus ciuitatis residuis membris quae
tenduntur in planitiem molliorem montes soli et quidquid
insularum celsius eminebat a praesenti metu defendebatur et ne
multi inedia contabescerent undarum magnitudine nusquam progredi
permittente lembis et scaphis copia suggerebatur abunde ciborum
at uero ubi tempestas molliuit et flumen retinaculis ruptis
redit ad solitum cursum absterso metu nihil postea molestum
exspectabatur  hic ipse praefectus egit admodum quiete
nullam seditionem super querella iusta perpessus et instaurauit
uetera plurima inter quae porticum excitauit ingentem lauacro
agrippae contiguam euentus boni cognominatam ea re quod huius
numinis prope uisitur templum

 marcellini historiae liber xxx  

  inter has turbarum difficultates quas perfidia ducis rege
quadorum excitauit occiso per scelus dirum in oriente
committitur facinus papa armeniorum rege clandestinis insidiis
obtruncato cuius materiae impio conceptae consilio hanc
primordialem fuisse nouimus causam  consarcinabant in hunc
etiamtum adultum crimina quaedam apud ualentem exaggerentes male
sollertes homines dispendiis saepe communibus pasti inter quos
erat terentius dux demisse ambulans semperque submaestus sed
quoad uixerat acer dissensionum instinctor  qui ascitis in
societatem gentilibus paucis ob flagitia sua suspensis in metum
scribendo ad comitatum assidue cylacis necem replicabat et
arrabannis addens eundem iuuenem ad superbos actus elatum nimis
esse in subiectos immanem  unde quasi futurus particeps
suscipiendi tunc pro instantium rerum ratione tractatus idem papa
regaliter uocatus et apud tarsum ciliciae obsequiorum specie
custoditus cum neque ad imperatoris castra accipi nec urgentis
aduentus causam scire cunctis reticentibus posset tandem
secretiore indicio comperit per litteras romano rectori suadere
terentium mittere prope diem alterum armeniae regem ne odio
papae speque quod reuertetur natio nobis opportuna deficeret ad
iura persarum eam rapere ui uel metu uel adulatione flagrantium
 quae reputans ille impendere sibi praesagiebat exitium
graue et doli iam prudens neque aliam nisi cito discessu salutis
repperiens uiam suadentibus his quibus fidebat conglobatis
trecentis comitibus secutis eum e patria cum equis uelocissimis
ut in magnis solet dubiisque terroribus audacter magis quam
considerate pleraque die parte emensa egressus cuneatim
properabat intrepidus  cumque eum prouinciae moderator
apparitoris qui portam tuebatur indicio percitus festinato
studio repperisset in suburbanis ut remaneret enixius
obsecrabat et parum hoc impetrato mortis auersus est metu 
nec minus paulo postea legionem secutam iamque aduentantem ipse
cum promptissimis retrorsus excurrens fundensque in modum
scintillarum sagittas sed uoluntate errans ita in fugam
compulit ut cum tribuno milites uniuersi perterrefacti uiuidius
quam uenerant remearent ad muros  exin solutus omni
formidine biduo et binoctio exanclatis itinerum laboribus magnis
cum ad flumen uenisset euphraten et inopia nauium uoraginosum
amnem uado transire non posset nandi imprudentia pauentibus
multis ipse omnium maxime cunctabatur et remansisset ni cunctis
uersantibus uaria id repperire potuisset effugium in necessitatis
abrupto tutissimum  lectulos in uillis repertos binis
utribus suffulserunt quorum erat abundans prope in agris
uinariis copia quibus singulis proceres insidentes et regulus
ipse iumenta trahentes praeruptos undarum occursantium fluctus
obliquatis meatibus declinabant hocque commento tandem ad
ulteriorem ripam post extrema discrimina peruenerunt 
residui omnes equis inuecti natantibus et circumluente flumine
saepe demersi iactatique infirmati periculoso madore expelluntur
ad contrarias margines ubi paulisper refecti expeditius quam
diebus praeteritis incedebant  hoc nuntiato princeps ante
dicti fuga perculsus quem elaqueatum fidem rupturum existimabat
cum sagittariis mille succinctis et leuibus danielum mittit et
barzimerem reuocaturos eum comitem unum alterum scutariorum
tribunum  hi locorum gnaritate confisi quia ille properans
ut peregrinus et insuetus maeandros faciebat et gyros
compendiosis uallibus eius itinera praeuenerunt et diuisis inter
se copiis clausere uias proximas duas trium milium interuallo
distinctas ut transiturus per utramuis caperetur improuidus sed
euanuit cogitatum hoc casu  uiator quidam ad citeriora
festinans cum biuium armato milite uidisset oppletum per
posterulam tramitem medium squalentem frutectis et sentibus
uitabundus excedens in armenios incidit fessos et ductus ad regem
arcano semone solum quae uiderat docet ac retinetur intactus
 moxque metu dissimulato eques mittitur clandestinus ad
dextrum itineris latus diuersoria paraturus et cibum quo paulum
progresso in laeuum tractum item talia facturus ire iubetur
ocissime alterum aliorsum nesciens missum  quibus ita
utiliter ordinatis rex ipse cum suis dumeta per quae uenerat
uiatore relegente retrorsus monstranteque hispidam et iumento
onusto exiguam callem post terga relictis militibus euolauit qui
captis eius ministris missis ad mentes obseruantium
praestringendas quasi uenaticiam praedam modo non porrectis
brachiis exspectabant dumque hi uenturum opperiuntur ille regno
incolumis restitutus et cum gaudio popularium summo susceptus
fide pari deinde mansit immobilis iniuriis quas pertulerat
omnibus demussatis  danielus post haec et barzimeres cum
lusi iamiam reuertissent probrosis lacerati conuiciis ac si
inertes et desides ut hebetatae primo appetitu uenenatae
serpentes ora exacuere letalia cum primum potuissent lapso pro
uirium copia nocituri  et leniendi causa flagitii sui uel
fraudis quam meliore consilio pertulerunt apud imperatoris
aures rumorum omnium tenacissimas incessebant falsis criminibus
papam incentiones circeas in uertendis debilitandisque corporibus
miris modis eum callere fingentes addentesque quod huiusmodi
artibus offusa sibi caligine mutata sua suorumque forma
transgressus tristes sollicitudines si huic irrisioni
superfuerit excitabit  hinc in illum inexplicabile auctum
principis odium et doli struebantur in dies ut per uim ei uel
clam uita adimeretur agentique tunc in armenia traiano et rem
militarem curanti id secretis committitur scriptis  qui
illecebrosis regem insidiis ambiens et modo serenae mentis
ualentis indices litteras tradens modo ipse sese eius conuiuiis
ingerens ad ultimum composita fraude ad prandium uerecundius
inuitauit qui nihil aduersum metuens uenit concessoque
honoratiore discubuit loco  cumque apponerentur exquisitae
cuppediae et aedes amplae neruorum et articulato flatilique
sonitu resultarent iam uino incalescente ipso conuiuii domino
per simulationem naturalis cuiusdam urgentis egresso gladium
destrictum intentans toruo lumine ferociens quidam immittitur
barbarus asper ex his quos scurras appellant confossurus
iuuenem ne exsilire posset etiamtum praepeditum  quo uiso
regulus forte prominens ultra torum expedito dolone assurgens ut
uitam omni ratione defenderet perforato pectore deformis
procubuit uictima multiplicatis ictibus foede concisa 
hocque figmento nefarie decepta credulitate inter epulas quae
reuerendae sunt uel in euxino ponto hospitali numine contuente
peregrinus cruor in ambitiosa lintea conspersus spumante sanie
satietati superfuit conuiuarum horrore maximo dispersorum
ingemiscat si quis uita digressis est dolor huius arrogantiam
facti fabricius ille luscinus sciens qua animi magnitudine
democharen uel ut quidam scribunt niciam ministrum reppulerit
regium colloquio occultiore pollicitum quod pyrrhum italiam tunc
bellis saeuissimis exurentem ueneno poculis necabit infectis
scripseritque ad regem ut a citeriore caueret obsequio tantum
reuerentiae locum apud priscam illam iustitiam uel hostilis
mensae genialitas obtinebat  uerum excusabatur recens
inusitatum facinus et pudendum necis exemplo sertorianae
adulatoribus forsitan ignorantibus quod ut demosthenes
perpetuum graeciae decus affirmat numquam similitudine aut
impunitate alterius criminis diluitur id quod contra ac liceat
arguitur factum

  haec per armeniam notabiliter gesta sunt sapor uero post
suorum pristinam cladem comperto interitu papae quem sociare
sibi impendio conabatur maerore graui perculsus augenteque
nostri exercitus alacritate formidinem maiora sibi praeseminans
 arrace legato ad principem misso perpetuam aerumnarum causam
deleri penitus suadebat armeniam si id displicuisset aliud
poscens ut hiberiae diuisione cessante remotisque inde partis
romanae praesidiis aspacures solus regnare permitteretur quem
ipse praefecerat genti  ad quae ualens in hanc respondit
sententiam nihil derogare se posse placitis ex consenu firmatis
sed ea studio curatiore defendere glorioso proposito contrariae
regis litterae hieme iam extrema perlatae sunt uana causantis et
tumida asseuerarat enim non posse semina radicitus amputari
discordiarum nisi interuenissent conscii pacis foederatae cum
iouiano quorum aliquos uita didicerat abscessisse 
ingrauescente post haec altius cura imperator eligere consilia
quam inuenire sufficiens id conducere rebus existimans uictorem
magistrum equitum et urbicium mesopotamiae ducem ire propere
iussit in persas responsum absolutum et uniusmodi perferentes
quod rex iustus et suo contentus ut iactitabat sceleste
concupiscat armeniam ad arbitrium suum uiuere cultoribus eius
permissis et ni sauromaci praesidia militum impertita principio
sequentis anni ut dispositum est impraepedita reuerterint
inuitus ea complebit quae sponte sua facere supersedit  quae
legatio recta quidem et libera ni deuiasset in eo quod absque
mandatis oblatas sibi regiones in eadem armenia suscepit exiguas
qua regressa aduenit surena potestatis secundae post regem has
easdem imperatori offerens partes quas audacter nostri sumpsere
legati  quo suscepto liberaliter et magnifice sed parum
impetrato quod poscebat remisso parabantur magna instrumenta
bellorum ut mollita hieme imperatore tribus agminibus perrupturo
persidem ideoque scytharum auxilia festina celeritate mercante
 proinde parum adeptus ea quae spe uana conceperat sapor
ultraque solitum asperatus quod ad expeditionem accingi rectorem
compererat nostrum iram eius conculcans surenae dedit negotium
ut ea quae uictor comes susceperat et urbicius armis
repeteret si quisquam repugnaret et milites sauromacis
praesidio destinati malis affligerentur extremis  haecque ut
statuerat maturata confestim nec emendari potuerunt nec
uindicari quia rem romanam alius circumsteterat metus totius
gothiae thracias licentius perrumpentis quae funera tunc
explicari poterunt carptim si ad ea quoque uenerimus  haec
per eoos agitata sunt tractus quorum inter seriem africanas
clades et legatorum tripoleos manes inultos etiam tum et errantes
sempiternus uindicauit iustitiae uigor aliquotiens serus sed
scrupulosus quaesitor gestorum recte uel secus hoc modo 
remigius quem populanti prouincias rettulimus comiti fauisse
romano postquam leo in eius locum magister esse coepit
officiorum a muneribus rei publicae iam quiescens negotiis se
ruralibus dedit prope mogontiacum in genitalibus locis  quem
ibi morantem securius praefectus praetorio maximinus reuersum ad
otium spernens ut solebat dirae luis ritu grassari per omnia
laedere modis quibus poterat affectabat utque rimaretur plura
quae latebant caesarium antehac eius domesticum postea
notarium principis raptum quae remigius egerit uel quantum
acceperit ut romani iuuaret actus infandos per quaestionem
cruentam interrogabat  quibus ille cognitis cum esset ut
dictum est in secessu conscientia malorum urgente uel rationem
formidine superante calumniarum innodato gutture laquei nexibus
interiit

  secuto post haec anno gratiano ascito in trabeae
societatem equitio consule ualentiniano post uastatos aliquos
alamanniae pagos munimentum aedificanti prope basiliam quod
appellant accolae robur offertur praefecti relatio probi
docentis illyrici clades  quibus ille ut cunctatorem
decuerat ducem examinatius lectis attonitus cogitationibus
anxiis paterniano notario misso negotium scrupulosa quaesiuit
indagine moxque ueris per eum nuntiis gestorum acceptis euolare
protinus festinarat ausos temerare limitem barbaros primo
fragore ut mente conceperat oppressurus armorum  quia
igitur abeunte autumno multa impediebant et aspera annitebantur
omnes per regiam optimates ut ad usque ueris principium oratum
retinerent et exoratum primum durata pruinis itinera ubi nec
adultae in pastum herbae repperirentur nec cetera usui congrua
penetrari non posse firmantes dein uicinorum galliis regum
immanitatem maximeque omnium macriani ut formidati tunc
praetendentes quem constabat impacatum relictum etiam ipsa
urbium moenia temptaturum  haec memorantes addentesque utilia
reduxere eum in meliorem sententiam statimque ut conducebat rei
communi prope mogontiacum blandius rex ante dictus accitur
procliuis ipse quoque ad excipiendum foedus ut apparebat et
uenit immane quo quantoque flatu distentus ut futurus arbiter
superior pacis dieque praedicto colloquii ad ipsam marginem rheni
caput altius erigens stetit hinc inde sonitu scutorum intonante
gentilium  contra augustus escensis amnicis lembis saeptus
ipse quoque multitudine castrensium ordinum tutius prope ripas
accessit signorum fulgentium nitore conspicuus et immodestis
gestibus murmureque barbarico tandem sedato post dicta et audita
ultro citroque uersus amicitia media sacramenti fide firmatur
 hisque perfectis discessit turbarum rex artifex delenitus
futurus nobis deinceps socius et dedit postea ad usque uitae
tempus extremum constantis in concordiam animi facinorum
documentum pulchrorum  periit autem in francia postea quam
dum interneciue uastando perrupit auidius oppetit mallobaudis
bellicosi regis insidiis circumuentus post foedus tamen sollemni
ritu impletum treueros ualentinianus ad hiberna discessit

  haec per gallias et latus agebantur arctoum at in eois
partibus alto externorum silentio intestina pernicies augebatur
per ualentis amicos et proximos apud quos honestate utilitas
erat antiquior nauabatur enim opera diligens ut homo rigidus
audire cupiens lites a studio iudicandi reuocaretur metu ne ita
ut iuliani temporibus defensione innocentiae respirante
frangeretur potentium tumor assumpta licentia latius solitus
euagari  ob haec et similia concordi consensu dehortantibus
multis maximeque modesto praefecto praetorio regiorum arbitrio
spadonum exposito et subagreste ingenium nullius uetustatis
lectionibus expolitum coacto uultu fallente et asserente quod
infra imperiale columen causarum essent minutiae priuatarum ille
ad humilitandam celsitudinem potestatis negotiorum examina
spectanda instituisse arbitratus ut monebat abstinuit penitus
laxauitque rapinarum fores quae roborabantur in dies iudicum
aduocatorumque prauitate sentientium paria qui tenuiorum negotia
militaris rei rectoribus uel intra palatium ualidis uenditantes
aut opes aut honores quaesiuere praeclaros  hanc professionem
oratorum forensium     id est ciuilitatis
particulae umbram uel adulationis partem quartam esse definit
amplitudo platonis epicurus autem  nominans inter
artes numerat malas tisias suasionis opificem esse memorat
assentiente leontino gorgia  quam a ueteribus ita
determinatam orientalium quorundam uersutia ad usque bonorum
extulit odium unde etiam retinaculis temporis praestituti
frenatur ergo absolutis super eius indignitate paucis quam in
illis partibus agens expertus sum ad coeptorum cursum regrediar
institutum  florebant elegantiae priscae patrociniis
tribunalia cum oratores concitae facundiae attenti studiis
doctrinarum ingenio fide copiis ornamentisque dicendi pluribus
eminebant ut demosthenes quo dicturo concursus audiendi causa ex
tota graecia fieri solitos monumentis atticis continetur et
callistratus quem nobilem illam super oropo causam qui locus in
euboea est perorantem idem demosthenes academia cum platone
relicta sectatus est ut hyperides et aeschines et andocides et
dinarchus et antiphon ille rhamnusius quem ob defensum negotium
omnium primum antiquitas prodidit accepisse mercedem  nec
minus apud romanos rutilii et galbae et scauri uita moribus
frugalitateque spectati et postea per uarias aeui sequentis
aetates censorii et consulares multi et triumphales crassi et
antonii et cum philippis scaeuolae aliique numerosi post
exercitus prosperrime ductos post uictorias et tropaea ciuilibus
stipendiorum officiis floruerunt laureasque fori speciosis
certaminibus occupantes summis gloriae honoribus fruebantur 
post quos excellentissimus omnium cicero orationis imperiosae
fluminibus saepe depressos aliquos iudiciorum eripiens flammis
non defendi homines sine uituperatione fortasse posse
neglegenter defendi sine scelere non posse firmabat  at nunc
uidere est per eoos omnes tractus uiolenta et rapacissima genera
hominum per fora omnia uolitantium et subsidentium diuites domus
ut spartanos canes aut cretas uestigia sagacius colligendo ad
ipsa cubilia peruenire causarum  in his primus est coetus
eorum qui seminando diuersa iurgia per uadimonia mille iactantur
uiduarum postes et orborum liminia deterentes et aut inter
discordantes amicos aut propinquantes uel affines si simultatum
leuia senserint receptacula odia struentes infesta in quibus
aetatis progressu non ut aliorum uitia intepescunt sed magis
magisque roborantur inter rapinas insatiabiles inopes ad
capiendam uersutis orationibus iudicum fidem quorum nomen ex
iustitia natum est sicam ingenii destringentes  horum
obstinatione libertatem temeritas constantiam audacia praeceps
eloquentiam inanis quaedam imitatur fluentia loquendi quarum
artium scaeuitate ut tullius asseuerat nefas est religionem
decipi iudicantis ait enim cumque nihil tam incorruptum esse
debeat in re publica quam suffragium quam sententia non
intellego cur qui ea pecunia corruperit poena dignus sit qui
eloquentia laudem etiam ferat mihi quidem hoc plus mali facere
uidetur qui oratione quam qui pretio iudicem corrumpit quod
pecunia corrumpere prudentem nemo potest dicendo potest 
secundum est genus eorum qui iuris professi scientiam quam
repugnantium sibi legum aboleuere discidia uelut uinculis ori
impositis reticentes iugi silentio umbrarum sunt similes
propriarum hi uelut fata natalicia praemonstrantes aut sibyllae
oraculorum interpretes uultus grauitate ad habitum composita
tristiorem ipsum quoque uenditant quod oscitantur  hi ut
altius uideantur iura callere trebatium loquuntur et cascellium
et alfenum et auruncorum sicanorumque iam diu leges ignotas cum
euandri matre abhinc saeculis obrutas multis et si uoluntate
matrem tuam finxeris occidisse multas tibi suffragari
absolutionem lectiones reconditas pollicentur si te senserint
esse nummatum  tertius eorum est ordo qui ut in
professione turbulenta clarescant ad expugnandam ueritatem ora
mercennaria procudentes per prostitutas frontes uilesque
latratus quo uelint aditus sibi patefaciunt crebros qui inter
sollicitudines iudicum per multa distentas irresolubili nexu
uincientes negotia laborant ut omnis quies litibus implicetur
et nodosis quaestionibus de industria iudicia circumscribunt
quae cum recte procedunt delubra sunt aequitatis cum
deprauantur foueae fallaces et caecae in quas si captus
ceciderit quisquam non nisi per multa exsiliet lustra ad usque
ipsas medullas exsuctus  quartum atque postremum est genus
impudens peruicax et indoctum eorum qui cum immature a
litterariis eruperint ludis per angulos ciuitatum discurrunt
mimiambos non causarum remediis congrua commentantes fores
diuitum deterendo cenarum ciborumque aucupantes delicias
exquisitas  qui cum semel umbraticis lucris et inhiandae
undique pecuniae sese dediderint litigare frustra quoslibet
innocentes hortantur et ad defendendam causam admissi quod raro
contingit suscepti nomen et uim negotii sub ore disceptatoris
inter ipsos conflictuum articulos instruuntur circumlocutionibus
indigestis ita scatentes ut in colluuione taeterrima audire
existimes ululabili clamore thersiten  cum autem ad inopiam
muniendarum uenerint allegationum ad effrenatam deflectunt
conuiciandi licentiam quo nomine ob assidua in personas
honorabiles probra diebus dictis aliquotiens sunt damnati e
quibus ita sunt rudes nonnulli ut numquam se codices habuisse
meminerint  et si in circulo doctorum auctoris ueteris
inciderit nomen piscis aut edulii peregrinum esse uocabulum
arbitrantur si uero aduena quisquam inusitatum sibi antea
marcianum uerbo tenus quaesierit oratorem omnes confestim
marcianos appellari se fingunt  nec iam fas ullum prae
oculis habent sed tamquam auaritiae uenumdati et usucapti nihil
praeter inseminatam petendi licentiam norunt et si quem semel
intra retia ceperint cassibus mille impedicant per morborum
simulationem uicissim consulto cessantes utque peruulgati iuris
proferatur lectio una septem uendibiles introitus praeparant
dilationum examina longissima contexentes  et cum nudatis
litigatoribus dies cesserint et menses et anni tandem obtrita
uetustate controuersia intromissa ipsa capita splendoris ingressa
alia secum aduocatorum simulacra inducunt cumque intra
cancellorum uenerint saepta et agi coeperint alicuius fortunae
uel salus atque laborari debeat ut ab insonte gladius uel
calamitosa detrimenta pellantur corrugatis hinc inde frontibus
brachiisque histrionico gestu formatis ut contionaria gracchi
fistula post occipitium desit consistitur altrinsecus diu
tandemque ex praemeditato colludio per eum qui est in uerba
fidentior suaue quoddam principium dicendi exoritur cluentianae
uel pro ctesiphonte orationum aemula ornamenta promittens et in
eam conclusionem cunctis finem cupientibus desinit ut nondum se
patroni post speciem litis triennium editam causentur instructos
spatioque prorogati temporis impetrato quasi cum antaeo uetere
colluctati perseueranter flagitant pulueris periculosi mercedes
 uerum tamen haec cum ita sint non desunt aduocatis
incommoda plurima parum sustinenda recte uicturo namque
sellulariis quaestibus inescati inter se hostiliter dissident et
rupta maledicendi ferocia ut dictum est multos offendunt quam
tunc effutiunt cum commissarum sibi causarum infirmitatem
orationibus ualidis conuelare non possunt  et iudices
patiuntur interdum doctos ex philistionis aut aesopi
cauillationibus quam ex aristidis illius iusti uel catonis
disciplina productos qui aere graui mercati publicas potestates
ut creditores molesti opes cuiusque modi fortunae rimantes
alienis gremiis excutiunt praedas  ad ultimum id habet
causidicina cum ceteris metuendum et graue quod hoc ingenitum
est paene litigantibus cunctis ut cum iurgia mille casibus
cadant accidentia secus in potestate esse existiment patronorum
et omnem certaminum exitum isdem soleant assignare et non uitiis
rerum aut iniquitati aliquotiens disceptantium sed solis
defensantibus irascantur uerum unde huc declinauimus
reuertamur

  pubescente iam uere ualentinianus a treueris motus per
nota itinera gradu celeri contendebat eique regiones aduentanti
quas petebat legatio sarmatarum offertur pedibusque eius
prostrata orabat pacifica prece ut propitius ueniret et lenis
nullius diri facinoris participes populares suos inuenturus aut
conscios quibus saepe eadem iterantibus hactenus perpensa
deliberatione respondit haec in locis ubi dicuntur admissa
quaerenda uerissimis documentis et uindicanda cumque exinde
carnuntum illyriorum oppidum introisset desertum quidem nunc et
squalens sed ductori exercitus perquam opportunum ubi fors
copiam dedisset aut ratio e statione proxima reprimebat
barbaricos appetitus  et quamquam terrori cunctis erat dum
sperabatur ut acer et uehemens mox iudices damnari iussurus
quorum perfidia uel secessione pannoniarum nudatum est latus cum
illuc uenisset ita intepuit ut neque in gabinii regis
inquireret necem neque inusta rei publicae uulnera quo sinente
uel agente segnius euenissent curatius uestigaret eo uidelicet
more quo erat seuerus in gregariis corrigendis remissior erga
maiores fortunas uel uerbis asperioribus incessendas  solum
tamen incitato petebat odio probum numquam ex quo eum uiderat
minari desinens uel mitescens cuius rei causae nec obscurae
fuerunt nec leues hic praefecturam praetorio tunc primitus
nanctus eamque multis atque utinam probabilibus modis in longum
proferre gestiens non ut prosapiae suae claritudo monebat plus
adulationi quam uerecundiae dedit  contemplatus enim
propositum principis quaerendae undique pecuniae uias absque
iustorum iniustorumque discretione scrutantis errantem non
reducebat ad aequitatis tramitem ut saepe moderatores fecere
tranquilli sed ipse quoque flexibilem sequebatur atque
transuersum  uncle graues obedientium casus exitialia
prouisorum nomina titulorum iuxta opulentas et tenues eneruatas
succidere fortunas argumentis aliis post ualidioribus aliis usu
laedendi repperiente longaeuo denique tributorum onera
uectigaliumque augmenta multiplicata optimatum quosdam ultimorum
metu exagitatos mutare compulit sedes et flagitantium ministrorum
amaritudine quidam expressi cum non suppeteret quod daretur
erant perpetui carcerum inquilini e quibus aliquos cum uitae
iam taederet et lucis suspendiorum exoptata remedia
consumpserunt  haec ita illecebrosius atque inhumanius agi
loquebatur quidem pertinax rumor ualentinianus uero tamquam
auribus cera illitis ignorabat indifferenter quidem lucrandi uel
ex rebus minimis auidus idque tantum cogitans quod offerebatur
parsurus tamen fortasse pannoniis si haec ante ingemiscenda
compendia comperisset quae nimium sero tali didicit casu  ad
prouincialium residuorum exemplum etiam epirotae acturos sibi
gratias a praefecto mittere compulsi legatos iphiclen quendam
philosophum spectatum robore pectoris hominem adegere non
sponte propria pergere ad id munus implendum  qui cum
imperatorem uidisset agnitus aduentusque sui causam interrogatus
graece respondit atque ut philosophus ueritatis professor
quaerente curatius principe si hi qui misere ex animo bene
sentiunt de praefecto gementes inquit et inuiti  quo
ille uerbo tamquam telo perculsus actus eius ut sagax bestia
rimabatur genuino percunctando sermone quos noscitabat ubinam
ille esset uerbi gratia honore ante suos cellens et nomine uel
ille diues aut alius ordinis primus cumque disceret perisse
aliquem laqueo abisse alium trans mare consciuisse sibi alium
mortem aut plumbo uita erepta exstinctum in immensum excanduit
urente irarum nutrimenta tunc officiorum magistro leone  pro
nefas  ipso quoque praefecturam ut e celsiore scopulo caderet
affectante quam si adeptus rexisset prae his quae erat
ausurus administratio probi ferebatur in caelum  agens
itaque apud carnuntum imperator per continuos tres menses
aestiuos arma parabat et alimenta si qua fors secundasset
peruasurus opportune quados tumultus atrocis auctores in quo
oppido faustinus filius sororis uiuentii praefecti praetorio
notarius militans probo spectante negotium carnificis manu
peremptus est post tormenta uocatus in crimen quod asinum
occidisse dicebatur ad usum artium secretarum ut asserebant
quidam urgentes ut autem aiebat ille ad imbecillitatem firmandam
fluentium capillorum  alio quoque in eum perniciose
composito quod petenti per iocum cuidam nigrino ut eum notarium
faceret exclamauit ille hominem ridens fac me imperatorem si
id uolueris impetrare hocque ludibrio inique interpretato et
faustinus ipse et nigrinus et alii sunt interfecti 
praemisso igitur merobaude cum militari peditum manu quam
regebat ad uastandos cremandosque barbaricos pagos comite
adiuncto sebastiano ualentinianus aquincum propere castra
commouit nauigiisque ad repentinum casum coniunctis et
contabulato celeri studio ponte per partem aliam transiit in
quados speculantes quidem ex diruptis montibus eius aduentum quo
plerique ancipites incertique accidentium cum suis caritatibus
secesserunt sed stupore defixos cum in regionibus suis contra
quam opinabantur augusta cernerent signa  progressus ergo
coacto gradu in quantum res tulit iugulataque aetate promiscua
quam etiamtum palantem subitus occupauit excursus et tectis
combustis redit cum incolumibus cunctis quos duxerat secum
itidemque apud aquincum moratus autumno praecipiti per tractus
conglaciari frigoribus assuetos commoda quaerebat hiberna
nullaque sedes idonea repperiri praeter sabariam poterat quamuis
eo inualidam tempore assiduisque malis afflictam  unde hoc
etiam si magni intererat paulisper sequestrato impigre motus
peragrata fluminis ripa castrisque praesidio competenti munitis
atque castellis brigetionem peruenit ibique diu compositum ad
quietem principis fatum sortem denuntiabat ei supremam prodigiis
ingerentibus multis  namque diebus ante paucissimis ruinas
fortunarum indicantia celsarum arsere crinita sidera cometarum
quorum originem supra docuimus ante apud sirmium repentino
fragore nubium fulmen excussum palatii et curiae partem incendit
et fori et apud sauariam eodem adhuc constituto bubo culminibus
regii lauacri insidens occentansque funebria nulla iacientium
sagittas et lapides contemplabili dextera cadere potuit certatim
licet ardenti studio petebatur  item cum ab urbe praedicta
tenderet ad procinctum per portam uoluit unde introiit exire
ut omen colligeret quod cito remeabit ad gallias cumque locus
aggestis ruderibus neglectus purgatur lapsam forem ferratam
quae exitum obserauit multitudo remouere non potuit uiribus
magnis enisa et ille ne frustra tereret diem coactus per aliam
egressus est portam  nocteque quam lux eruptura eum uita
secuta est ut per quietem solet uidebat coniugem suam absentem
sedere passis capillis amictu squalenti contectam quam aestimari
dabatur fortunam eius esse cum taetro habitu iam discessuram
 progressus deinde matutinus contractiore uultu subtristis
cum eum oblatus non susciperet equus anteriores pedes praeter
morem erigens in sublime innata feritate concitus ut erat
immanis dexteram stratoris militis iussit abscidi quae eum
insilientem iumento fulserat consuete perissetque cruciabiliter
innocens iuuenis ni tribunus stabuli cerealis dirum nefas cum
sui periculo distulisset

  post haec quadorum uenere legati pacem cum praeteritorum
oblitteratione suppliciter obsecrantes quam ut adipisci sine
obstaculo possent et tirocinium et quaedam utilia rei romanae
pollicebantur  quos quoniam suscipi placuit et redire
indutiis quae poscebantur indultis quippe eos uexari diutius
nec ciborum inopia nec alienum tempus anni patiebantur in
consistorium equitio suadente sunt intromissi cumque membris
incuruatis starent metu debiles et praestricti docere iussi
quae ferebant usitatas illas causationum species iurandi fidem
addendo firmabant nihil ex communi mente procerum gentis
delictum asseuerantes in nostros sed per extimos quosdam
latrones amnique confines euenisse quae inciuiliter gesta sunt
etiam id quoque addendo ut sufficiens ad facta purganda
firmantes quod munimentum exstrui coeptum nec iuste nec
opportune ad ferociam animos agrestes accendit  ad haec
imperator ira uehementi perculsus et inter exordia respondendi
tumidior increpabat uerborum obiurgatorio sonu nationem omnem ut
beneficiorum immemorem et ingratam paulatimque lenitus et ad
molliora propensior tamquam ictus e caelo uitalique uia uoceque
simul obstructa suffectus igneo lumine cernebatur et repente
cohibito sanguine letali sudore perfusus ne laberetur
spectantibus et uilibus concursu ministrorum uitae secretioris
ad conclaue ductus est intimum  ubi locatus in lecto exiguas
spiritus reliquias trahens nondum intellegendi minuto uigore
cunctos agnoscebat astantes quos cubicularii ne quis eum
necatum suspicaretur celeritate maxima corrogarant et quoniam
uiscerum flagrante compage laxanda erat necessario uena nullus
inueniri potuit medicus hanc ob causam quod eos per uaria
sparserat curaturos militem pestilentiae morbo temptatum 
unus tamen repertus uenam eius iterum saepiusque pungendo ne
guttam quidem cruoris elicere potuit internis nimietate calorum
ambustis uel ut quidam existimabant arefactis ideo membris
quod meatus aliqui quos haemorrhoidas nunc appellamus obserati
sunt gelidis frigoribus concrustati  sensit immensa ui quadam
urgente morborum ultimae necessitatis adesse praescripta
dicereque conatus aliqua uel mandare ut singultus ilia crebrius
pulsans stridorque dentium et brachiorum motus uelut caestibus
dimicantium indicabat iam superatus liuentibusque maculis
interfusus animam diu colluctatam efflauit aetatis quinquagesimo
anno et quinto imperii minus centum dies secundo et decimo

  replicare nunc est opportunum ut aliquotiens fecimus et
ab ortu primigenio patris huiusce principis ad usque ipsius
obitum actus eius discurrere per epilogos breues nec uitiorum
praetermisso discrimine uel bonorum quae potestatis amplitudo
monstrauit nudare solita semper animorum interna  natus apud
cibalas pannoniae oppidum gratianus maior ignobili stirpe
cognominatus est a pueritia prima funarius ea re quod nondum
adultus uenalem circumferens funem quinque militibus eum rapere
studio magno conatis nequaquam cessit aemulatus crotoniaten
milonem cui mala saepe cohaerenter laeua manu retinenti uel
dextra nulla umquam uirium fortitudo abstraxit  ob ergo
ualidi corporis robur et peritiam militum more luctandi notior
multis post dignitatem protectoris atque tribuni comes praefuit
rei castrensi per africam unde furtorum suspicione contactus
digressusque multo postea pari potestate britannicum rexit
exercitum tandemque honeste sacramento solutus reuertit ad larem
et agens procul a strepitu multatione bonorum afflictus est a
constantio hoc nomine quod ciuili flagrante discordia hospitio
dicebatur suscepisse magnentium per agrum suum ad proposita
festinantem  cuius meritis ualentinianus ab ineunte
adolescentia commendabilis contextu suarum quoque suffragante
uirtutum indutibus imperatoriae maiestatis apud nicaeam ornatus
in augustum collegium fratrem ualentem asciuit ut germanitate
ita concordia sibi iunctissimum inter probra medium et
praecipua quae loco docebimus competenti  igitur
ualentinianus post periculorum molestias plures dum esset
priuatus emensas imperitare exorsus ut arces prope flumina
sitas et urbes  et gallias petit alamannicis patentes
excursibus reuiuiscentibus erectius cognito principis iuliani
interitu quem post constantem solum omnium formidabant  ideo
autem etiam ualentinianus merito timebatur quod auxit et
exercitus ualido supplemento et utrubique rhenum celsioribus
castris muniuit atque castellis ne latere usquam hostis ad
nostra se proripiens possit  utque multa praetereamus quae
egit moderatoris auctoritate fundati quaeque per se uel duces
correxit industrios post gratianum filium in societatem suae
potestatis assumptum uithicabium regem alamannorum uadomario
genitum adolescentem in flore primo genarum nationes ad
tumultus cientem et bella clam quia non potuit aperte confodit
et alamannis congressus prope solicinium locum ubi insidiis
paene perierat circumuentus ad exitium ultimum delere potuit
uniuersos ni paucos uelox effugium tenebris amendasset 
inter haec tamen caute gesta iam conuersos ad metuendam rabiem
saxonas semper quolibet inexplorato ruentes delatosque tunc ad
 res tractus quorum spoliis paene redierant locupletes
malefido quidem sed utili commento peremit praeda raptoribus ui
fractis excussa  itidemque britannos cateruas superfusorum
hostium non ferentes spe meliorum assumpta in libertatem et
quietem restituit placidam nullo paene redire permisso
grassatorum ad sua  efficacia pari ualentinum quoque
pannonium exsulem per has prouincias molientem otium turbare
commune antequam negotium efferuescat oppressit africam deinde
malo repentino perculsam discriminibus magnis exemit cum
uoraces militarium fastus ferre nequiens firmus ad omnes
dissensionum motus perflabiles gentes mauricas concitasset
similique fortitudine clades ingemiscendas illyrici uindicasset
ni morte praeuentus reliquisset rem seriam imperfectam  ac
licet opera praestabilium ducum haec quae rettulimus consummata
sunt tamen ipsum quoque satis constat ut erat expeditae mentis
usuque castrensis negotii diuturno firmatus egisse complura
inter quae illud elucere clarius potuit si macrianum regem ea
tempestate terribilem uiuum capere potuisset ut industria magna
temptarat postquam eum euasisse burgundios quos ipse admouerat
alamannis maerens didicisset et tristis

  haec super actibus principis breui sunt textu percursa
nunc confisi quod nec metu nec adulandi foeditate constricta
posteritas incorrupta praeteritorum solet esse spectatrix
summatim eius numerabimus uitia post et praecipua narraturi
  assimulauit nonnumquam clementiae speciem cum esset in
acerbitatem naturae calore propensior oblitus profecto quod
regenti imperium omnia nimia uelut praecipites scopuli sunt
euitanda  nec enim usquam repperitur miti coercitione
contentus sed aliquotiens quaestiones multiplicari iussisse
cruentas post interrogationes funestas nonnullis ad usque
discrimina uitae uexatis et ita erat effusior ad nocendum ut
nullum aliquando damnatorum capitis eriperet morte subscriptionis
elogio leni cum id etiam principes interdum fecere saeuissimi
 atquin potuit exempla multa contueri maiorum et imitari
peregrina atque interna humanitatis et pietatis quas sapientes
consanguineas uirtutum esse definiunt bonas e quibus haec
sufficiet poni artaxerxes persarum ille rex potentissimus quem
macrochira membri unius longitudo commemorauit suppliciorum
uarietates quas natio semper exercuit cruda lenitate genuina
castigans tiaras ad uicem capitum quibusdam noxiis amputabat et
ne secaret aures more regio pro delictis ex galeris fila
pendentia praecidebat quae temperantia morum ita tolerabilem eum
fecit et uerecundum ut adnitentibus cunctis multos et mirabiles
actus impleret graecis scriptoribus celebratos  praenestino
praetore qui bello quodam samnitico properare iussus ad
praesidium uenerat segnius ad crimen diluendum exhibito papinus
cursor ea tempestate dictator securem per lictorem expediri
homineque abiecta purgandi se fiducia stupefacto uisum prope
fruticem iussit abscidi hocque ioci genere castigatum cum eum
absolueret non ideo contemptus bella diuturna patrum superauit
et grauia solus ad resistendum aptus alexandro magno si
calcasset italiam aestimatus  haec forsitan ualentinianus
ignorans minimeque reputans afflicti solacium status semper esse
lenitudinem principum poenas per ignes augebat et gladios quod
ultimum in aduersis rebus remedium pietas repperit animorum ut
isocratis memorat pulchritudo cuius uox est perpetua docentis
ignosci debere interdum armis superato rectori iustum quid sit
ignoranti  unde motum existimo tullium praeclare
pronuntiasse cum defenderet oppium etenim multum posse ad
salutem alterius honori multis parum potuisse ad exitium probro
nemini umquam fuit  auiditas plus habendi sine honesti
prauique differentia et indagandi quaestus uarios per alienae
uitae naufragia exundauit in hoc principe flagrantius adolescens
quam quidam praetendentes imperatorem aurelianum purgare
temptabant id affirmando quod ut ille post gallienum et
lamentabiles rei publicae casus exinanito aerario torrentis ritu
ferebatur in diuites ita hic quoque post procinctus parthici
clades magnitudine indigens impensarum ut militi supplementa
suppeterent et stipendium crudelitati cupiditatem opes nimias
congerendi miscebat dissimulans scire quod sunt aliqua quae
fieri non oportet etiam si licet themistoclis illius ueteris
dissimilis qui cum post pugnam agminaque deleta persarum
licenter obambulans armillas aureas uidisset humi proiectas et
torquem tolle inquit haec ad comitum quendam prope astantem
uersus quia themistocles non es quodlibet spernens in duce
magnanimo lucrum   huius exempla continentiae similia
plurima in romanis exuberant ducibus quibus omissis quoniam non
sunt perfectae uirtutis indicia  nec enim aliena non rapere
laudis est  unum ex multis constans innocentiae uulgi ueteris
specimen ponam cum proscriptorum locupletes domus diripiendas
romanae plebei marius dedisset et cinna ita uulgi rudes animi
sed humana soliti respectare alienis laboribus pepercerunt ut
nullus egens repperiretur aut infimus qui de ciuili luctu
fructum contrectare pateretur sibi concessum  inuidia
praeter haec ante dictus medullitus urebatur et sciens pleraque
uitiorum imitari solere uirtutes memorabat assidue liuorem
seueritatis rectae potestatis esse indiuiduam sociam utque sunt
dignitatum apices maximi licere sibi cuncta existimantes et ad
suspicandum contrarios exturbandosque meliores pronius inclinati
bene uestitos oderat et eruditos et opulentos et nobiles et
fortibus detrahebat ut solus uideretur bonis artibus eminere
quo uitio exarsisse principem legimus hadrianum  arguebat
hic idem princeps timidos saepius maculosos tales appellans et
sordidos et intra sortem humilem amendandos ad pauores irritos
aliquotiens abiectius pallens et quod nusquam erat ima mente
formidans  quo intellecto magister officiorum remigius cum
eum ex incidentibus ira feruere sentiret fieri motus quosdam
barbaricos inter alia subserebat hocque ille audito quia timore
mox frangebatur ut antoninus pius erat serenus et clemens 
iudices numquam consulto malignos elegit sed si semel promotos
agere didicisset immaniter lycurgos inuenisse praedicabat et
cassios columina iustitiae prisca scribensque hortabatur
assidue ut noxas uel leues acerbius uindicarent  nec
afflictis si fors ingruisset inferior erat ullum in principis
benignitate perfugium quod semper ut agitato mari iactatis
portus patuit exoptatus finis enim iusti imperii ut sapientes
docent utilitas obedientium aestimatur et salus

  consentaneum est uenire post haec ad eius actus sequendos
recte sentientibus et probandos si reliqua temperasset uixerat
ut traianus et marcus in prouinciales admodum parcus tributorum
ubique molliens sarcinas oppidorum et limitum conditor
tempestiuus militaris disciplinae censor eximius in hoc tantum
deerrans quod cum gregariorum etiam leuia puniret errata
potiorum ducum flagitia progredi sinebat in maius ad querellas in
eos motas aliquotiens obsurdescens unde britannici strepitus et
africanae clades et uastitas emersit illyrici  omni
pudicitiae cultu domi castus et foris nullo contagio
conscientiae uiolatus obscenae nihil incestum hancque ob causam
tamquam retinaculis petulantiam frenarat aulae regalis quod
custodire facile potuit necessitudinibus suis nihil indulgens
quas aut in otio reprimebat aut mediocriter honorauit absque
fratre quem temporis compulsus angustiis in amplitudinis suae
societatem assumpsit  scrupulosus in deferendis potestatibus
celsis nec imperante eo prouinciam nummularius rexit aut
administratio uenumdata nisi inter initia ut solent occupationis
spe uel  impuniae quaedam sceleste committi  ad inferenda
propulsandaque bella sollertissimus cautus aestu martii pulueris
induratus boni prauique suasor et dissuasor admodum prudens
militaris rei ordinum scrutantissimus scribens decore uenusteque
pingens et fingens et nouorum inuentor armorum memoria
sermoneque incitato quidem sed raro facundiae proximo uigens
amator munditiarum laetusque non profusis epulis sed excultis
 postremo hoc moderamine principatus inclaruit quod inter
religionum diuersitates medius stetit nec quemquam inquietauit
neque ut hoc coleretur imperauit aut illud nec interdictis
minacibus subiectorum ceruicem ad id quod ipse uoluit
inclinabat sed intemeratas reliquit has partes ut repperit 
corpus eius lacertosum et ualidum capilli fulgor colorisque
nitor cum oculis caesiis semper obliquum intuentis et toruum
atque pulchritudo staturae liniamentorumque recta compago
maiestatis regiae decus implebat

  post conclamata imperatoris suprema corpusque curatum ad
sepulturam ut missum constantinopolim inter diuorum reliquias
humaretur suspenso instante procinctu anceps rei timebatur
euentus cohortibus gallicanis quae non semper dicatae
legitimorum principum fidei uelut imperiorum arbitrae ausurae
nouum quoddam in tempore sperabantur hoc temptandae nouitati spes
acuente quod gestorum ignarus etiamtum gratianus agebat tum
apud treueros ubi profecturus eum morari disposuerat pater 
cum negotium in his esset angustiis et tamquam in eadem naui
futuri periculorum si accidissent participes omnes eadem
formidarent sedit summatum consilio auulso ponte quem
compaginarat ante necessitas inuadens terras hostiles ut
superstitis ualentiniani mandato merobaudes protinus acciretur
 hocque ille ut erat sollertis ingenii quod euenerat ratus
aut forte doctus ab eo per quem uocabatur rupturum concordiae
iura gallicanum militem suspicatus missam ad se tesseram finxit
redeundi cum eo ad obseruandas rheni ripas quasi furore barbarico
crudescente utque erat secrete mandatum sebastianum principis
adhuc ignorantem excessum longius amendauit quietum quidem uirum
et placidum sed militari fauore sublatum ideo maxime tunc
cauendum  reuerso itaque merobaude altiore cura prospectum
expedito consilio ualentinianus puer defuncti filius tum
quadrimus uocaretur in imperium cooptandus centesimo lapide
disparatus degensque cum iustina matre in uilla quam murocinctam
appellant  hocque concinenti omnium sententia confirmato
cerialis auunculus eius ocius missus eundem puerum lectica
inpositum duxit in castra sextoque die post parentis obitum
imperator legitime declaratus augustus nuncupatur more sollemni
 et licet cum haec agerentur gratianum indigne laturum
existimantes absque sui permisso principem alium institutum post
tamen sollicitudine discussa uixere securius quod ille ut erat
beniuolus et pius consanguineum pietate nimia dilexit et
educauit

 marcellini historiae liber xxxi  

  inter haec fortunae uolucris rota aduersa prosperis semper
alternans bellonam furiis in societatem ascitis armabat
maestosque transtulit ad orientem euentus quos aduentare
praesagiorum fides clara monebat et portentorum  post multa
enim quae uates auguresque praedixere ueridice resultabant
canes ululantibus lupis et querulum quoddam nocturnae uolucres
tinniebant et flebile et squalidi solis exortus hebetabant
matutinos diei candores et antiochiae per rixas tumultusque
uulgares id in consuetudinem uenerat ut quisque uim se pati
existimaret uiuus ardeat ualens licentius clamitaret uocesque
praeconum audiebantur assidue mandantium congeri ligna ad
ualentini lauacri succensionem studio ipsius principis conditi
 quae hunc illi impendere exitum uitae modo non aperte
loquendo monstrabant super his laruale simulacrum armeniae regis
et miserabiles umbrae paulo ante in negotio theodori caesorum
per quietem stridendo carmina quaedam neniarum horrenda multos
diris terroribus agitabant  uaccula gurgulione consecto
exanimis uisa est iacens cuius mors publicorum funerum aerumnas
indicabat amplas et peruulgatas denique cum calchedonos
subuerterentur ueteres muri ut apud constantinopolim
aedificaretur lauacrum ordine resoluto saxorum in quadrato
lapide qui structura latebat in media hi graeci uersus incisi
reperti sunt futura plene pandentes   
       
        
       
        
         

  totius autem sementem exitii et cladum originem
diuersarum quas martius furor incendio insolito miscendo cuncta
conciuit hanc comperimus causam hunorum gens monumentis
ueteribus leuiter nota ultra paludes maeoticas glacialem oceanum
accolens omnem modum feritatis excedit  ubi quoniam ab ipsis
nascendi primitiis infantum ferro sulcantur altius genae ut
pilorum uigor tempestiuus emergens corrugatis cicatricibus
hebetetur senescunt imberbes absque ulla uenustate spadonibus
similes compactis omnes firmisque membris et opimis ceruicibus
prodigiose deformes et pandi ut bipedes existimes bestias uel
quales in commarginandis pontibus effigiati stipites dolantur
incompte  in hominum autem figura licet insuaui ita uictu
sunt asperi ut neque ignis neque saporatis indigeant cibi sed
radicibus herbarum agrestium et semicruda cuiusuis pecoris carne
uescantur quam inter femora sua equorumque terga subsertam fotu
calefaciunt breui  aedificiis nullis umquam tecti sed haec
uelut ab usu communi discreta sepulchra declinant nec enim apud
eos uel harundine fastigatum repperiri tugurium potest sed uagi
montes peragrantes et siluas pruinas famem sitimque perferre ab
incunabulis assuescunt peregre tecta nisi adigente maxima
necessitate non subeunt nec enim se tutos existimant esse sub
tectis  indumentis operiuntur linteis uel ex pellibus
siluestrium murum consarcinatis nec alia illis domestica uestis
est alia forensis sed semel obsoleti coloris tunica collo
inserta non ante deponitur aut mutatur quam diuturna carie in
pannulos diffluxerit defrustata  galeris incuruis capita
tegunt hirsuta crura coriis muniendis haedinis eorumque calcei
formulis nullis aptati uetant incedere gressibus liberis qua
causa ad pedestres parum accommodati sunt pugnas uerum equis
prope affixi duris quidem sed deformibus et muliebriter isdem
nonnumquam insidentes funguntur muneribus consuetis ex ipsis
quiuis in hac natione pernox et perdius emit et uendit cibumque
sumit et potum et inclinatus ceruici angustae iumenti in altum
soporem ad usque uarietatem effunditur somniorum  et
deliberatione super rebus proposita seriis hoc habitu omnes in
commune consultant aguntur autem nulla seueritate regali sed
tumultuario primatum ductu contenti perrumpunt quidquid
inciderit  et pugnant nonnumquam lacessitis sed ineuntes
proelia cuneatim uariis uocibus sonantibus toruum utque ad
pernicitatem sunt leues et repentini ita subito de industria
dispersi rarescunt et incomposita acie cum caede uasta
discurrunt nec inuadentes uallum nec castra inimica pilantes
prae nimia rapiditate cernuntur  eoque omnium acerrimos
facile dixeris bellatores quod procul missilibus telis acutis
ossibus pro spiculorum acumine arte mira coagmentatis et
distinctis  comminus ferro sine sui respectu confligunt
hostesque dum mucronum noxias obseruant contortis laciniis
illigant ut laqueatis resistentium membris equitandi uel
gradiendi adimant facultatem  nemo apud eos arat nec stiuam
aliquando contingit omnes enim sine sedibus fixis absque lare
uel lege aut ritu stabili dispalantur semper fugientium similes
cum carpentis in quibus habitant ubi coniuges taetra illis
uestimenta contexunt et coeunt cum maritis et pariunt et ad usque
pubertatem nutriunt pueros nullusque apud eos interrogatus
respondere unde oritur potest alibi conceptus natusque procul
et longius educatus  per indutias infidi inconstantes ad
omnem auram incidentis spei nouae perquam mobiles totum furori
incitatissimo tribuentes inconsultorum animalium ritu quid
honestum inhonestumue sit penitus ignorantes flexiloqui et
obscuri nullius religionis uel superstitionis reuerentia
aliquando districti auri cupidine immensa flagrantes adeo
permutabiles et irasci faciles ut eodem aliquotiens die a sociis
nullo irritante saepe desciscant itidemque propitientur nemine
leniente  hoc expeditum indomitumque hominum genus externa
praedandi auiditate flagrans immani per rapinas finitimorum
grassatum et caedes ad usque halanos peruenit ueteres
massagetas qui unde sint uel quas incolant terras quoniam huc
res prolapsa est consentaneum est demonstrare geographica
perplexitate monstrata quae diu multa luda  et uaria
tandem repperit ueritatis interna   abundans aquarum
hister aduenarum magnitudine fluenti sauromatas praetermeat ad
usque amnem tanaim pertinentes qui asiam terminat ab europa hoc
transito in immensum extentas scythiae solitudines halani
inhabitant ex montium appellatione cognominati paulatimque
nationes conterminas crebritate uictoriarum attritas ad
gentilitatem sui uocabuli traxerunt ut persae  inter hos
nerui mediterranea incolunt loca uicini uerticibus celsis quos
praeruptos geluque torpentes aquilones adstringunt post quos
uidini sunt et geloni perquam feri qui detractis peremptorum
hostium cutibus indumenta sibi equisque tegmina conficiunt
bellatoriis gelonis agathyrsi collimitant interstincti colore
caeruleo corpora simul et crines et humiles quidem minutis atque
raris nobiles uero latius fucatis et densioribus notis 
post hos melanchlaenas et anthropophagos palari accepimus per
diuersa humanis corporibus uictitantes quibus ob haec alimenta
nefanda desertis finitimi omnes longa petiere terrarum ideoque
plaga omnis orienti aestiuo obiecta usque dum uenitur ad seras
inhabitabilis mansit  parte alia prope amazonum sedes halani
sunt orienti acclines diffusi per populosas gentes et amplas
asiaticos uergentes in tractus quas dilatari ad usque gangen
accepi fluuium intersecantem terras indorum mareque inundantem
australe  hi bipertiti per utramque mundi plagam halani
quorum gentes uarias nunc recensere non refert licet dirempti
spatiis longis per pagos ut nomades uagantur immensos aeui tamen
progressu ad unum concessere uocabulum et summatim omnes halani
cognominantur ob mores et modum efferatum uiuendi eandemque
armaturam  nec enim ulla sunt illis uel tuguria aut uersandi
uomeris cura sed carne et copia uictitant lactis plaustris
supersidentes quae operimentis curuatis corticum per solitudines
conferunt sine fine distentas cumque ad graminea uenerint in
orbiculatam figuram locatis sarracis ferino ritu uescuntur
absumptisque pabulis uelut carpentis ciuitates impositas uehunt
maresque supra cum feminis coeunt et nascuntur in his et
educuntur infantes et habitacula sunt haec illis perpetua et
quocumque ierint illic genuinum existimant larem  armenta
prae se agentes cum gregibus pascunt maximeque equini pecoris est
eis sollicitior cura ibi campi semper herbescunt intersitis
pomiferis locis atque ideo transeuntes quolibet nec alimentis nec
pabulis indigent quod efficit umectum solum et crebri fluminum
praetermeantium cursus  omnis igitur aetas et sexus imbellis
circa uehicula ipsa uersatur muniisque distringitur mollibus
iuuentus uero equitandi usu a prima pueritia coalescens incedere
pedibus existimat uile et omnes multiplici disciplina prudentes
sunt bellatores unde etiam persae qui sunt originitus scythae
pugnandi sunt peritissimi  proceri autem halani paene sunt
omnes et pulchri crinibus mediocriter flauis oculorum temperata
toruitate terribiles et armorum leuitate ueloces hunisque per
omnia suppares uerum uictu mitiores et cultu latrocinando et
uenando ad usque maeotica stagna et cimmerium bosporum itidemque
armenios discurrentes et mediam  utque hominibus quietis et
placidis otium est uoluptabile ita illos pericula iuuant et
bella iudicatur ibi beatus qui in proelio profuderit animam
senescentes enim et fortuitis mortibus mundo digressos ut
degeneres et ignauos conuiciis atrocibus insectantur nec quidquam
est quod elatius iactent quam homine quolibet occiso proque
exuuiis gloriosis interfectorum auulsis capitibus detractas
pelles pro phaleris iumentis accommodant bellatoriis  nec
templum apud eos uisitur aut delubrum ne tugurium quidem culmo
tectum cerni usquam potest sed gladius barbarico ritu humi
figitur nudus eumque ut martem regionum quas circumcircant
praesulem uerecundius colunt  futura miro praesagiunt modo
nam rectiores uirgas uimineas colligentes easque cum
incantamentis quibusdam secretis praestituto tempore discernentes
aperte quid portenditur norunt  seruitus quid sit
ignorant omnes generoso semine procreati iudicesque etiam nunc
eligunt diuturno bellandi usu spectatos sed ad reliqua textus
propositi reuertamur

  igitur huni peruasis halanorum regionibus quos
greuthungis confines tanaitas consuetudo nominauit
interfectisque multis et spoliatis reliquos sibi concordandi fide
pacta iunxerunt eisque adhibitis confidentius ermenrichi late
patentes et uberes pagos repentino impetu perruperunt
bellicosissimi regis et per multa uariaque fortiter facta uicinis
nationibus formidati  qui ui subitae procellae perculsus
quamuis manere fundatus et stabilis diu conatus est impendentium
tamen diritatem augente uulgatius fama magnorum discriminum
metum uoluntaria morte sedauit  cuius post obitum rex
uithimiris creatus restitit aliquantisper halanis hunis aliis
fretus quos mercede sociauerat partibus suis uerum post multas
quas pertulit clades animam effudit in proelio ui superatus
armorum cuius parui filii uiderichi nomine curam susceptam
alatheus tuebatur et safrax duces exerciti et firmitate pectorum
noti qui cum tempore arto praeuenti abiecissent fiduciam
repugnandi cautius discedentes ad amnem danastrum peruenerunt
inter histrum et borysthenen per camporum ampla spatia
diffluentem  haec ita praeter spem accidisse doctus
athanarichus theruingorum iudex in quem ut ante relatum est
ob auxilia missa procopio dudum ualens commouerat signa stare
gradu fixo temptabat surrecturus in uires si ipse quoque
lacesseretur ut ceteri  castris denique prope danastri
margines a greuthungorum uallo longius opportune metatis
munderichum ducem postea limitis per arabiam cum lagarimano et
optimatibus aliis ad usque uicensimum lapidem misit hostium
speculaturos aduentum ipse aciem nullo turbante interim struens
 uerum longe aliter quam rebatur euenit huni enim ut sunt
in coniectura sagaces multitudinem esse longius aliquam
suspicati praetermissis quos uiderant in quietem tamquam nullo
obstante compositis rumpente noctis tenebras luna uado fluminis
penetrato id quod erat potissimum elegerunt et ueriti ne
praecursorius index procul agentes absterreat athanaricum ipsum
ictu petiuere ueloci  eumque stupentem ad impetum primum
amissis quibusdam suorum coegerunt ad effugia properare montium
praeruptorum qua rei nouitate maioreque uenturi pauore
constrictus a superciliis gerasi fluminis ad usque danubium
taifalorum terras praestringens muros altius erigebat hac lorica
diligentia celeri consummata in tuto locandam securitatem suam
existimans et salutem  dumque efficax opera suscitatur huni
passibus eum citis urgebant et iam oppresserant aduentantes ni
grauati praedarum onere destitissent fama tamen late serpente
per gothorum reliquas gentes quod inusitatum antehac hominum
genus modo nierum ut turbo montibus celsis ex abdito sinu coortum
apposita quaeque conuellit corrumpit populi pars maior quae
athanaricum attenuata necessariorum penuria deseruerat
quaeritabat domicilium remotum ab omni notitia barbarorum diuque
deliberans quas eligeret sedes cogitauit thraciae receptaculum
gemina ratione sibi conueniens quod et caespitis est feracissimi
et amplitudine fluentorum histri distinguitur ab aruis
patentibus iam peregrini fulminibus martis hocque idem residui
uelut mente cogitauere communi

  itaque duce alauiuo ripas occupauere danubii missisque
oratoribus ad ualentem suscipi se humili prece poscebant et
quiete uicturos se pollicentes et daturos si res flagitasset
auxilia  dum aguntur haec in externis nouos maioresque
solitis casus uersare gentes arctoas rumores terribiles
diffuderunt per omne quidquid ad pontum a marcomannis
praetenditur quadis multitudinem barbaram abditarum nationum ui
subita sedibus pulsam circa flumen histrum uagari cum caritatibus
suis disseminantes  quae res aspernanter a nostris inter
initia ipsa accepta est hanc ob causam quod illis tractibus non
nisi peracta aut sopita audiri procul agentibus consueuerant
bella  uerum pubescente fide gestorum cui robur aduentus
gentilium addiderat legatorum precibus et obtestatione petentium
citra flumen suscipi plebem extorrem negotium laetitiae fuit
potiusquam timori eruditis adulatoribus in maius fortunam
principis extollentibus quae ex ultimis terris tot tirocinia
trahens ei nec opinanti offerret ut collatis in unum suis et
alienigenis uiribus inuictum haberet exercitum et pro militari
supplemento quod prouinciatim annuum pendebatur thesauris
accederet auri cumulus magnus hacque spe mittuntur diuersi qui
cum uehiculis plebem transferant truculentam  et nauabatur
opera diligens ne qui romanam rem euersurus relinqueretur uel
quassatus morbo letali proinde permissu imperatoris transeundi
danubium copiam colendique adepti thraciae partes
transfretabantur in dies et noctes nauibus ratibusque et cauatis
arborum alueis agminatim impositi atque per amnem longe omnium
difficillimum imbriumque crebritate tunc auctum ob densitatem
nimiam contra ictus aquarum nitentes quidam et natare conati
hausti sunt plures ita turbido instantium studio orbis romani
pernicies ducebatur  illud sane neque obscurum est neque
incertum infaustos transuehendi barbaram plebem ministros numerum
eius comprehendere calculo saepe temptantes conquieuisse
frustratos quem qui scire uelit ut eminentissimus memorat
uates libyci uelit aequoris idem discere quam multae zephyro
truduntur harenae resipiscant tandem memoriae ueteres medicas
acies ductantes ad graeciam  quae dum hellespontiacos pontes
et discidio quodam fabrili mare sub imo athonis pede quaesitum
exponunt et turmatim apud doriscum exercitus recensetos
concordante omni posteritate ut fabulosae sunt lectae  nam
postquam innumerae gentium multitudines per prouincias
circumfusae pandentesque se in spatia ampla camporum regiones
omnes et cuncta oppleuere montium iuga fides quoque uetustatis
recenti documento firmata est et primus cum alauiuo suscipitur
fritigernus quibus et alimenta pro tempore et subigendos agros
tribui statuerat imperator  per id tempus nostri limitis
reseratis obicibus atque ut aetnaeas fauillas armatorum agmina
diffundente barbaria cum difficiles necessitatum articuli
correctores rei militaris poscerent aliquos claritudine gestarum
rerum notissimos quasi laeuo quodam numine deligente in unum
quaesiti potestatibus praefuere castrensibus homines maculosi
quibus lupicinus antistabat et maximus alter per thracias comes
dux alter exitiosus ambo aemulae temeritatis  quorum
insidiatrix auiditas materia malorum omnium fuit nam ut alia
omittamus quae memorati uel certe sinentibus isdem alii perditis
rationibus in commeantes peregrinos adhuc innoxios deliquerunt
illud dicetur quod nec apud sui periculi iudices absoluere ulla
poterat uenia triste et inauditum  cum traducti barbari
uictus inopia uexarentur turpe commercium duces inuisissimi
cogitarunt et quantos undique insatiabilitas colligere potuit
canes pro singulis dederant mancipiis inter quae quidam ducti
sunt optimatum  per hos dies interea etiam uidericus
greuthungorum rex cum alatheo et safrace quorum arbitrio
regebatur itemque farnobio propinquans histri marginibus ut
simili susciperetur humanitate obsecrauit imperatorem legatis
propere missis  quibus ut communi rei conducere uidebatur
repudiatis et quid capesserent anxiis athanarichus paria
pertimescens abscessit memor ualentem dudum cum foederaretur
concordia despexisse affirmantem se religione deuinctum ne
calcaret solum aliquando romanum hacque causatione principem
firmare pacem in medio flumine coegisse quam simultatem ueritus
ut adhuc durantem ad caucalandensem locum altitudine siluarum
inaccessum et montium cum suis omnibus declinauit sarmatis inde
extrusis

  at uero theruingi iam dudum transire permissi prope ripas
etiam tum uagabantur duplici impedimento astricti quod ducum
dissimulatione perniciosa nec uictui congruis sunt adiuti et
tenebantur consulto nefandis nundinandi commerciis  quo
intellecto ad perfidiam instantium malorum subsidium uerti
mussabant et lupicinus ne iam deficerent pertimescens eos
admotis militibus adigebat ocius proficisci  id tempus
opportunum nancti greuthungi cum alibi militibus occupatis
nauigia ultro citroque discurrere solita transgressum eorum
prohibentia quiescere perspexissent ratibus transiere male
contextis castraque a fritigerno locauere longissime  at ille
genuina praeuidendi sollertia uenturos muniens casus ut et
imperiis oboediret et regibus ualidis iungeretur incendens
segnius marcianopolim tarde peruenit itineribus lentis ubi aliud
accessit atrocius quod arsuras in commune exitium faces
furiales accendit  alauiuo et fritigerno ad conuiuium
corrogatis lupicinus ab oppidi moenibus barbaram plebem opposito
milite procul arcebat introire ad comparanda uictui necessaria ut
dicioni nostrae obnoxiam et concordem per preces assidue
postulantem ortisque maioribus iurgiis inter habitatores et
uetitos ad usque necessitatem pugnandi est uentum efferatique
acrius barbari cum necessitudines hostiliter rapi sentirent
spoliarunt interfectam manum militum magnam  quae accidisse
idem lupicinus latenti nuntio doctus dum in nepotali mensa
ludicris concrepantibus diu discumbens uino marcebat et somno
futuri coniciens exitum satellites omnes qui pro praetorio
honoris et tutelae causa duces praestolabantur occidit 
hocque populus qui muros obsidebat dolenter accepto ad
uindictam detentorum regum ut opinabatur paulatim augescens
multa minabatur et saeua utque erat fritigernus expediti
consilii ueritus ne teneretur obsidis uice cum ceteris
exclamauit grauiore pugnandum exitio ni ipse ad leniendum uulgus
sineretur exire cum sociis quod arbitratum humanitatis specie
ductores suos occisos in tumultum exarsit hocque impetrato
egressi omnes exceptique cum plausu et gaudiis ascensis equis
uolarunt moturi incitamenta diuersa bellorum  haec ubi fama
rumorum nutrix maligna dispersit urebatur dimicandi studio
theruingorum natio omnis et inter metuenda multa periculorumque
praeuia maximorum uexillis de more sublatis auditisque triste
sonantibus classicis iam turmae praedatoriae concursabant pilando
uillas et incendendo uastisque cladibus quidquid inueniri
poterat permiscentes  aduersus quos lupicinus properatione
tumultuaria coactis militibus temere magis quam consulte
progressus in nono ab urbe miliario stetit paratus ad
decernendum barbarique hoc contemplato globos irrupere nostrorum
incauti et parmas oppositis corporibus illidendo obuios hastis
perforabant et gladiis furoreque urgente cruento et tribuni et
pleraque pars armatorum periere signis ereptis praeter ducem
infaustum qui ad id solum intentus ut confligentibus aliis
proriperet ipse semet in fugam urbem cursu concito petit post
quae hostes armis induti romanis nullo uetante per uaria
grassabantur  et quoniam ad has partes post multiplices
uentum est actus id lecturos si qui erunt umquam obtestamur
ne quis a nobis scrupulose gesta uel numerum exigat peremptorum
qui comprehendi nullo genere potuit sufficiet enim ueritate
nullo uelata mendacio ipsas rerum digerere summitates cum
explicandae rerum memoriae ubique debeatur integritas fida 
negant antiquitatum ignari tantis malorum tenebris offusam
aliquando fuisse rem publicam sed falluntur malorum recentium
stupore confixi namque si superiores uel recens praeteritae
reuoluantur aetates tales tamque tristes rerum motus saepe
contigisse monstrabunt  inundarunt italiam ex abditis oceani
partibus teutones repente cum cimbris sed post inflictas rei
romanae clades immensas ultimis proeliis per duces amplissimos
superati quid potestas martia adhibita prudentiae ualet
radicitus exstirpati discriminibus didicere supremis  marco
itidem moderante imperium unum spirando uesania gentium
dissonarum post bellorum fragores immensos post aerumnas urbium
captarum et direptarum et poenas sumptas pro rectoris interitu
partes eorum exiguas reliquisset intactas  uerum mox post
calamitosa dispendia res in integrum sunt restitutae hac gratia
quod nondum solutioris uitae mollitie sobria uetustas infecta nec
ambitiosis mensis nec flagitiosis quaestibus inhiabat sed
unanimanti ardore summi et infimi inter se congruentes ad
speciosam pro re publica mortem tamquam ad portum aliquem
tranquillum properabant et placidum  duobus nauium milibus
perrupto bosporo et litoribus propontidis scythicarum gentium
cateruae transgressae ediderunt quidem acerbas terra marique
strages sed amissa suorum parte maxima reuerterunt 
ceciderunt dimicando cum barbaris imperatores decii pater et
filius obsessae pamphyliae ciuitates insulae populatae
complures inflammata macedonia omnis diu multitudo
thessalonicam circumsedit itidemque cyzicum anchialos capta et
tempore eodem nicopolis quam indicium uictoriae contra dacos
traianus condidit imperator  post clades acceptas illatasque
multas et saeuas excisa est philippopolis centum hominum
milibus nisi fingunt annales intra moenia iugulatis uagati per
epirum thessaliamque et omnem graeciam licentius hostes externi
sed assumpto in imperium claudio glorioso ductore et eodem
honesta morte praerepto per aurelianum acrem uirum et
seuerissimum noxarum ultorem pulsi per longa saecula siluerunt
immobiles nisi quod postea latrocinales globi uicina cum sui
exitio rarius incursabant uerum ea persequar unde deuerti

  hoc gestorum textu circumlato nuntiis densis sueridus et
colias gothorum optimates cum populis suis longe ante suscepti
et curare apud hadrianopolim hiberna dispositi salutem suam
ducentes antiquissimam omnium otiosis animis accidentia cuncta
contuebantur  uerum imperatoris litteris repente perlatis
quibus transire iussi sunt in hellespontum uiaticum cibos
biduique dilationem tribui sibi sine tumore poscebant quod
ciuitatis magistratus ferens indigne  succensebat enim isdem ob
rem suam in suburbano uastatam  imam plebem omnem cum
fabricensibus quorum illic ampla est multitudo productam in
eorum armauit exitium iussisque bellicum canere bucinis ni
abirent ocius ut statutum est pericula omnibus minabatur
extrema  quo malo praeter spem gothi perculsi et concito quam
considerato ciuium assultu perterriti steterunt immobiles
laceratique ad ultimum detestatione atque conuiciis et temptati
missilium iactibus raris ad defectionem erupere confessam et
caesis plurimis quos impetus deceperat petulantior auersisque
residuis et telorum uarietate confixis habitu iam romano
cadaueribus spoliatis armati uiso propius fritigerno iunxerunt
semet ut morigeri socii urbemque clausam obsidionalibus aerumnis
urgebant in qua difficultate diutius positi passim et promisce
ruebant eminensque aliquorum audacia peribat inulta multique
sagittis et rotatis per fundas lapidibus interibant  tunc
fritigernus frustra cum tot cladibus colluctari homines ignaros
obsidendi contemplans relicta ibi manu sufficiente abire negotio
imperfecto suasit pacem sibi esse cum parietibus memorans
suadensque ut populandas opimas regiones et uberes absque
discrimine ullo uacuas praesidiis etiamtum adorerentur 
laudato regis consilio quem cogitatorum norant fore socium
efficacem per thraciarum latus omne dispersi caute gradiebantur
dediticiis uel captiuis uicos uberes ostendentibus eos
praecipue ubi alimentorum repperiri satias dicebatur eo maxime
adiumento praeter genuinam erecti fiduciam quod confluebat ad
eos in dies ex eadem gente multitudo dudum a mercatoribus
uenumdati adiectis plurimis quos primo transgressu necati inedia
uino exili uel panis frustis mutauere uilissimis  quibus
accessere sequendarum auri uenarum periti non pauci uectigalium
perferre posse non sufficientes sarcinas graues susceptique
libenti consensione cunctorum magno usui idem fuere ignota
peragrantibus loca conditoria frugum occulta et latebras hominum
et receptacula secretiora monstrando  nec quidquam nisi
inaccessum et deuium praeeuntibus isdem mansit intactum sine
distantia enim aetatis uel sexus caedibus incendiorumque
magnitudine cuncta flagrabant abstractisque ab ipso uberum suctu
paruulis et necatis raptae sunt matres et uiduatae maritis
coniuges ante oculos caesis et puberes adultique pueri per
parentum cadauera tracti sunt  senes denique multi ad
satietatem uixisse clamantes post amissas opes cum speciosis
feminis manibus post terga contortis defletisque gentilium
fauillis aedium ducebantur extorres

  haec ex thraciis magno maerore accepta ualentem principem
in sollicitudines uarias distraxerunt et confestim uictore
magistro equitum misso ad persas ut super armeniae statu pro
captu rerum componeret impendentium ipse antiochia protinus
egressurus ut constantinopolim interim peteret profuturum
praemisit et traianum ambo rectores anhelantes quidem altius
sed imbelles  qui cum ad loca uenissent ubi particulatim
perque furta magis et latrocinia multitudo minui deberet
hostilis ad id quod erat perniciosum intempestiue conuersi
legiones ab armenia ductas opposuere uesanum adhuc spirantibus
barbaris opere quidem martio saepe recte compertas sed impares
plebi immensae quae celsorum iuga montium occuparat et campos
 hi numeri nondum experti quid cum desperatione rabies
ualeret indomita trusos hostes ultra haemi montis abscisos
scopulos faucibus impegere praeruptis ut barbaros in locis
incultis nusquam repperientes exitum diuturna consumeret fames et
opperirentur ipsi frigeridum ducem cum pannonicis et
transalpinis auxiliis aduentantem quem petitu ualentis gratianus
ire disposuit in procinctum laturum suppetias his qui ad
ultimum uexabantur exitium  post quem richomeres
domesticorum tunc comes imperatu eiusdem gratiani motus e
galliis properauit ad thracias ductans cohortes aliquas nomine
tenus quarum pars pleraque deseruerat ut iactauere quidam
merobaudis suasu ueriti ne destitutae adminiculis galliae
uastarentur licenter rheno perrupto  uerum articulorum dolore
frigerido praepedito uel certe ut obtrectatores finxere
maliuoli morbum causante ne feruentibus proeliis interesset
uniuersos regens ex communi sententia richomeres profuturo
sociatur et traiano tendentibus prope oppidum salices unde haud
longo spatio separatum uulgus inaestimabile barbarorum ad orbis
rotundi figuram multitudine digesta plaustrorum tamquam
intramuranis cohibitum spatiis otio fruebatur et ubertate
praedarum  praeuia igitur spe meliorum romani duces si fors
copiam attulisset ausuri aliquid gloriosum gothos quidquid
molirentur sagaciter obseruabant id scilicet praestruentes ut
si aliorsum castra mouissent quod fecere creberrime terga
ultimorum adorti plures perfoderent contis magnamque spoliorum
auerterent partem  hoc intellecto hostes uel transfugarum
indiciis docti per quos nihil latebat incognitum in eodem loco
diu manserunt sed oppositi exercitus metu praestricti aliorumque
militum quos affluere iam sperabant tessera data gentili per
diuersa prope diffusas acciuere uastatorias manus quae optimatum
acceptis  statimque incensi malleoli ad carraginem quam
ita ipsi appellant aliti uelocitate regressae incentiuum audendi
maiora popularibus addiderunt  nihil post haec inter partes
praeter indutias laxatum est breues reuersis enim his quos
necessitas euocarat plebs omnis intra saeptorum ambitum etiamtum
contrusa immaniter fremens animisque concita truculentis
experiri postrema discrimina nec principibus gentis qui aderant
renuentibus cruditate festinabat et quoniam haec sole agebantur
extremo noxque aduentans ad quietem inuitos retinebat et
maestos capto per otium cibo somni manserunt expertes 
contra romani his cognitis ipsi quoque exsomnes uerebantur hostes
et male sanos eorum ductores ut rabidas feras euentum licet
ancipitem ut numero satis inferiores prosperum tamen ob
iustiorem sui causam mentibus exspectantes impauidis 
candente itaque protinus die signo ad arma capienda ex utraque
parte per lituos dato barbari postquam inter eos ex more iuratum
est tumulosos locos appetere temptauerunt quo exinde per
procliue rotarum modo obuios impetu conuoluerent acriore hocque
uiso ad suos quisque manipulos properans miles stabili gradu
consistens nec uagabatur nec relictis ordinibus procursabat 
ergo ubi utrimque acies cautius incedentes gressu steterunt
immobili toruitate mutua bellatores luminibus se contuebantur
obliquis et romani quidem uoce undique martia concinentes a
minore solita ad maiorem protolli quam gentilitate appellant
barritum uires ualidas erigebant barbari uero maiorum laudes
clamoribus stridebant inconditis interque uarios sermonis
dissoni strepitus leuiora proelia temptabantur  iamque
uerrutis et similibus aliis utrimque semet eminus lacessentes ad
conferendas coiere minaciter manus et scutis in testudinum formam
coagmentatis pes cum pede collatus est barbarique ut
reparabiles semper et celeres ingentes clauas in nostros
conicientes ambustas mucronesque acrius resistentium pectoribus
illidentes sinistrum cornu perrumpunt quod inclinatum
subsidialis robustissimus globus e propinquo latere fortiter
excitus haerente iam morte ceruicibus sustentauit  feruente
igitur densis caedibus proelio in confertos quisque promptior
ruens ritu grandinis undique uolitantibus telis oppetebat et
gladiis et sequebantur equites hinc inde fugientium occipitia
lacertis ingentibus praecidentes et terga itidemque altrinsecus
pedites lapsorum timore impeditorum secando suffragines  et
cum omnia caesorum corporibus opplerentur iacebant inter eos
quidam semanimes spem uitae inaniter usurpando alii glande
fundis excussa uel harundinibus armatis ferro confixi quorundam
capita per medium frontis et uerticis mucrone distincta in
utrumque umerum magno cum horrore pendebant  et pertinaci
concertatione nondum lassatae aequo marte partes semet
altrinsecus afflictabant nec de rigore genuino quidquam
remittebant dum uires animorum alacritas excitaret diremit
tamen interneciua certamina cedens uespero dies et cunctis qua
quisque potuit incomposite discedentibus residui omnes repetunt
tentoria tristiores  humatis denique pro locorum et temporis
ratione honoratis quibusdam inter defunctos reliqua peremptorum
corpora dirae uolucres consumpserunt assuetae illo tempore
cadaueribus pasci ut indicant nunc usque albentes ossibus campi
constat tamen in numero longe minore romanos cum copiosa
multitudine colluctatos funerea multa perpessos non tamen sine
deflendis aerumnis exagitasse barbaram plebem

  his casibus proeliorum ita luctuose finitis nostri
proximos marcianopoleos petiuere secessus gothi intra
uehiculorum amfractus sponte sua contrusi numquam exinde per dies
septem egredi uel uideri sunt ausi ideoque opportunitatem
milites nancti immensas alias barbarorum cateruas inter
haemimontanas angustias clauserunt aggerum obiectu celsorum hac
spe nimirum ut inter histrum et solitudines perniciosa hostium
multitudo compacta nullosque repperiens exitus periret inedia
cunctis utilibus ad uiuendum in ciuitates ualidas comportatis
quarum nullam etiamtum circumsedere conati sunt haec et similia
machinari penitus ignorantes  post quae repetiuit gallias
richomeres ob maiorem proeliorum fremitum qui sperabatur inde
adminicula perducturus haec gratiano quater et merobaude
consulibus agebantur anno in autumnum uergente  inter quae
ualens audito lugubri bellorum direptionumque euentu saturninum
equestris exercitus ad tempus cura commissa suppetias traiano
ferentem misit et profuturo  forteque isdem diebus per
scythiae regiones et moesiae omnibus quae poterant mandi
consumptis feritate urgente pariter et inopia erumpere barbari
molibus magnis ardebant hocque saepe temptato cum obruerentur
uigore nostrorum per asperitates scruposas ualide resistentium
adacti necessitate postrema hunorum et halanorum aliquos ad
societatem spe praedarum ingentium asciuerunt  quo cognito
saturninus  iam enim aderat et praetenturas stationesque
disponebat agrarias  paulatim colligens suos digredi parabat
consilio non absurdo ne subita multitudo ut amnis immani impulsu
undarum obicibus ruptis emissus conuelleret leui negotio cunctos
suspecta loca acutius obseruantes  deinde post reseratas
angustias abitumque militis tempestiuum incomposite qua quisque
clausorum potuit nullo uetante turbandis incubuit rebus et
uastabundi omnes per latitudines thraciae pandebantur impune ab
ipsis tractibus quos praetermeat hister exorsi ad usque
rhodopen et fretum quod immensa disterminat maria rapinis et
caedibus sanguineque et incendiis et liberorum corporum
corruptelis omnia foedissime permiscentes  tunc erat spectare
cum gemitu facta dictu uisuque praedira attonitas metu feminas
flagris concrepantibus agitari fetibus grauidas adhuc immaturis
antequam prodirent in lucem impia tolerantibus multa implicatos
alios matribus paruulos et puberum audire lamenta puellarumque
nobilium quarum stringebat fera captiuitas manus  post quae
adulta uirginitas castitasque nuptarum ore abiecto flens ultima
ducebatur mox profanandum pudorem optans morte licet cruciabili
praeuenire inter quae cum beluae ritu traheretur ingenuus paulo
ante diues et liber de te fortuna ut inclementi querebatur et
caeca quae eum puncto temporis breui opibus exutum et dulcedine
caritatum domoque extorrem quam concidisse uidit in cinerem et
ruinas aut lacerandum membratim aut seruiturum sub uerberibus et
tormentis crudo deuouisti uictori  barbari tamen uelut
diffractis caueis bestiae per spatiorum amplitudines fusius
incitati oppidum petiuere nomine dibaltum ubi tribunum
scutariorum barzimerem inuentum cum suis cornutisque et aliis
peditum numeris castra ponentem assiliunt eruditum puluere
militari rectorem  qui confestim ut adigebat necessitas
instantis exitii iussa canere bellicum tuba lateribus firmatis
prorupit cum promptis accinctis ad proelium fortiterque
resistendo pari pugnandi sorte discessisset ni eum equitum
accursus complurium anhelum circumuenisset et fessum et ita
cecidit interfectis barbarorum non paucis quorum clades copiarum
magnitudo celabat

  re in hunc modum peracta gothi quid postea molirentur
incerti quaeritabant frigeridum tamquam obicem ualidum ubi
reperirent excisuri et cultiore uictu somnoque parumper assumpto
eum sequebantur ut ferae docti quod gratiani monitu reuersus in
thracias et prope beroeam uallo metato euentus rerum
speculabatur ancipites  et hi quidem ad patrandum propositum
discursione rapida maturabant ille uero regendi conseruandique
militis non ignarus id quod cogitatum est suspicatus uel
exploratorum relatione quos miserat aperte instructus per
montium celsa siluarumque densitates ad illyricum redit erectus
prosperitate nimia quam ei fors obtulit insperata  repedando
enim congregatusque in cuneos sensim progrediens gothorum
optimatem farnobium cum uastatoriis globis uagantem licentius
occupauit ducentemque taifalos nuper in societatem adhibitos
qui si dignum est dici nostris ignotarum gentium terrore
dispersis transiere flumen direpturi uacua defensoribus loca 
eorum cateruis subito uisis certare comminus dux cautissimus
parans adortusque nationis utriusque grassatores minantes
etiamtum acerbas  trucidassetque omnes ad unum ut ne
nuntius quidem cladis post appareret ni cum aliis multis
perempto farnobio metuendo antehac incensore turbarum obtestatus
prece impensa superstitibus pepercisset uiuosque omnes circa
mutinam regiumque et parmam italica oppida rura culturos
exterminauit  hanc taifalorum gentem  ac turpem obscenae
uitae flagitiis ita accepimus mersam ut apud eos nefandi
concubitus foedere copulentur maribus puberes aetatis uiriditatem
in eorum pollutis usibus consumpturi porro si qui iam adultus
aprum exceperit solus uel interemerit ursum immanem colluuione
liberatur incesti

  haec autumno uergente in hiemem funesti per thracias
turbines conuerrebant quae temporum rabies uelut cuncta
cientibus furiis ad regiones quoque longinquas progrediens late
serpebat  et iam lentienses alamannicus populus tractibus
raetiarum confinis per fallaces discursus uiolato foedere dudum
concepto collimitia nostra temptabat quae clades hinc exitiale
primordium sumpsit  ex hac natione quidam inter principis
armigeros militans poscente negotio reuersus in larem ut erat in
loquendo effusior interrogantes multos quid ageretur in
palatio docet arcessitu ualentis patrui gratianum orientem
uersus mox signa moturum ut duplicatis uiribus repellantur
plagarum terminalium accolae ad romanorum rerum excidium
coniurati  quibus auide lentienses acceptis ipsi quoque haec
quasi uicini cernentes ut sunt ueloces et rapidi conferti in
praedatorios globos rhenum gelu peruium peruadunt pruinis
februario mense quos tendentes prope cum petulantibus celtae non
sine sui iactura afflictos grauiter adultis uiribus auerterunt
 uerum retrocedere coacti germani atque noscentes exercitus
pleramque partem in illyricum ut imperatore mox affuturo
praegressam exarsere flagrantius maioraque conceptantes pagorum
omnium incolis in unum collectis cum quadraginta armatorum
milibus uel septuaginta ut quidam laudes extollendo principis
iactitarunt sublati in superbiam nostra confidentius irruperunt
 quibus gratianus cum formidine magna compertis reuocatis
cohortibus quas praemiserat in pannonias conuocatisque aliis
quas in galliis retinuerat dispositio prudens nannieno negotium
dedit uirtutis sobriae duci eique mallobaudem iunxit pari
potestate collegam domesticorum comitem regemque francorum
uirum bellicosum et fortem  nannieno igitur pensante
fortunarum uersabiles casus ideoque cunctandum esse censente
mallobaudes alta pugnandi cupiditate raptatus ut consueuerat
ire in hostem differendi impatiens agebatur  proinde
horrifico aduersum fragore terrente ubi primum apud argentariam
signo per cornicines dato concurri est coeptum sagittarum
uerrutorumque missilium pulsibus crebriores hinc indeque
sternebantur  sed in ipso proeliorum ardore infinita hostium
multitudine milites uisa uitantesque aperta discrimina per calles
consitas arboribus et angustas ut quisque potuit dispersi
paulo postea stetere fidentius et splendore conspicui proculque
nitore fulgentes armorum imperatorii aduentus iniecere barbaris
metum  qui repente uersi in terga resistentesque interdum
ne quid ultimae rationis omitterent ita sunt caesi ut ex
praedicto numero non plus quam quinque milia ut aestimabatur
euaderent densitate nemorum tecta inter complures alios audaces
et fortes rege quoque priario interfecto exitialium concitore
pugnarum  hac laeti successus fiducia gratianus erectus
iamque ad partes tendens eoas laeuorsus flexo itinere latenter
rheno transito spe incitatior bona uniuersam si id temptanti
fors affuisset delere statuit malefidam et turbarum auidam
gentem  hocque urgentibus aliis super alios nuntiis cognito
lentienses aerumnis populi sui ad internecionem paene deleti et
repentino principis aduentu defixi quid capesserent ambigentes
cum neque repugnandi neque agendi aliquid aut moliendi
laxamentum possent inuenire uel breue impetu celeri obsessos
petiuerunt inuiis cautibus colles abruptisque per ambitum rupibus
insistentes rebus caritatibusque suis quas secum conduxerant
omni uirium robore propugnabant  qua difficultate perpensa
uelut murorum obicibus opponendi per legiones singulas
quingenteni leguntur armati usu prudenter bellandi comperti qui
ea re animorum aucta fiducia quod uersari inter antesignanos
uisebatur acriter princeps montes scandere nitebantur tamquam
uenaticias praedas si calcassent editiora confestim sine
certamine ullo rapturi exorsumque proelium uergente in meridiem
die tenebrae quoque occupauere nocturnae  quippe magno
utriusque partis pugnabatur exitio caedebant cadebantque
nostrorum non pauci simul arma imperatorii comitatus auro
colorumque micantia claritudine iaculatione ponderum densa
confringebantur  et enim diu reputante gratiano cum
optimatibus perniciosum apparebat et irritum contra asperitates
aggerum prominentium intempestiua contendere pertinacia multis
ut in tali negotio uariatis sententiis otioso milite
circumuallari placuit barbaros inedia fatigatos quia locorum
iniquitate defenderetur  uerum cum obstinatione simili
renitentes germani peritique regionum petissent alios montes his
quos ante insiderant altiores conuersus illuc cum exercitu
imperator eadem qua antea fortitudine semitas ducentes ad ardua
quaeritabat  quem lentienses intentum iugulis suis omni
perseuerandi studio contem plantes post deditionem quam
impetrauere supplici prece oblata ut praeceptum est iuuentute
ualida nostris tirociniis permiscenda adgenitales terras innoxii
ire permissi sunt  hanc uictoriam opportunam et fructuosam
quae gentes hebetauit occiduas sempiterni numinis nutu gratianus
incredibile dictu est  s quo quantoque uigore exserta
celeritate aliorsum properans expediuit praoeclarae indolis
adolescens facundus et moderatus et bellicosu et clemens ad
aemulationem lectorum progrediens principum dum etiamtum lanugo
genis inserperet speciosa ni uergens in ludibriosos actus natura
laxantibus proximis semet ad uana studia caesaris commodi
conuertisset licet hic incruentus  ut enim ille quia
perimere iaculis plurimas feras spectante consueuerat populo et
centum leones in amphitheatrali circulo simul emissos telorum
uario genere nullo geminato uulnere contruncauit ultra hominem
exsultauit ita hic quoque intra saepta quae appellant uiuaria
sagittarum pulsibus crebris dentatas conficiens bestias
incidentia multa parui ducebat et seria eo tempore quo etiam si
imperium marcus regeret antoninus aegre sine collegis similibus
et magna sobrietate consiliorum lenire luctuosos rei publicae
poterat casus  dispositis igitur quae pro temporum captu
per gallias res rationesque poscebant et punito scutario
proditore qui festinare principem ad illyricum barbaris
indicarat gratianus exinde digressus per castra quibus felicis
arboris nomen est per lauriacum ad opitulandum oppressae parti
porrectis itineribus ire tendebat  isdemque diebus frigerido
multa atque utilia pro securitate communi sollertissime
cogitanti munireque properanti succorum angustias ne
discursatores hostes et leues tamquam exaestuantes sueti
torrentes per septemtrionales prouincias fusius uagarentur
successor maurus nomine mittitur comes uenalis ferociae specie
et ad cuncta mobilis et incertus is est quem praeteritorum
textu rettulimus ambigenti super corona capiti imponenda iuliano
caesari dum inter eius armigeros militaret arroganti astu
fidenter torquem obtulisse collo abstractam  remotusque in
ipsa uertigine pereuntium rerum dux cautus et diligens cum
etiam si dudum discessisset in otium ad procinctum reduci
negotiorum magnitudine poscente deberet

  his forte diebus ualens tandem excitus antiochia
longitudine uiarum emensa uenit constantinopolim ubi moratus
paucissimos dies seditioneque popularium leui pulsatus sebastiano
paulo ante ab italia ut petierat misso uigilantiae notae
ductori pedestris exercitus cura commissa quem regebat antea
traianus ipse ad melantiada uillam caesarianam profectus militem
stipendio fouebat et alimentis et blanda crebritate sermonum
 unde cum itinere edicto per tesseram nicen uenisset quae
statio ita cognominatur relatione speculatorum didicit refertos
opima barbaros praeda a rhodopeis tractibus prope hadrianopolim
reuertisse qui motu imperatoris cum abundanti milite cognito
popularibus iungere festinant circa beroeam et nicopolim
agentibus praesidiis fixis atque ilico ut oblatae occasionis
maturitas postulabat cum trecentenis militibus per singulos
numeros lectis sebastianus properare dispositus est conducens
rebus publicis aliquid ut promittebat acturus  qui
itineribus celeratis conspectus prope hadrianopolim obseratis ui
portis iuxta adire prohibebatur ueritis defensoribus ne captus
ab hoste ueniret et subornatus atque contingeret aliquid in
ciuitatis perniciem quale per  actum acciderat comitem quo per
fraudem magnentiacis militibus capto claustra patefacta sunt
alpium iuliarum  agnitus tamen licet sero sebastianus et
urbem introire permissus cibo et quiete curatis pro copia quos
ductabat secuta luce impetu clandestino erupit uesperaque
incedente gothorum uastatorios cuneos prope flumen hebrum subito
uisos paulisper opertus aggeribus et frutectis obscura nocte
suspensis passibus consopitos aggressus est adeoque prostrauit
ut praeter paucos quos morte uelocitas exemerat pedum
interirent reliqui omnes praedamque retraxit innumeram quam nec
ciuitas cepit nec planities lata camporum  qua causa
percitus fritigernus et extimescens ne dux ut saepe audierat
impetrabilis dispersos licenter suorum globos raptuique intentos
consumeret improuisos adoriens reuocatis omnibus prope cabylen
oppidum cito discessit ut agentes in regionibus patulis nec
inedia nec occultis uexarentur insidiis  dum haec aguntur in
thraciis gratianus docto litteris patruo qua industria
superauerit alamanos pedestri itinere praemissis impedimentis et
sarcinis ipse cum expeditiore militum manu permeato danubio
delatus bononiam sirmium introiit et quadriduum ibi moratus per
idem flumen ad martis castra descendit febribus interuallatis
afflictus in quo tractu halanorum impetu repentino temptatus
amisit sequentium paucos

  isdemque diebus exagitatus ratione gemina ualens quod
lentienses compererat superatos quodque sebastianus subinde
scribens facta dictis exaggerabat e melantiade signa commouit
aequiperare facinore quodam egregio adolescentem properans filium
fratris cuius uirtutibus urebatur ducebatque multiplices
copias nec contemnendas nec segnes quippe etiam ueteranos isdem
iunxerat plurimos inter quos et honoratiores alii et traianus
recinctus est paulo ante magister armorum  et quoniam
exploratione sollicita cognitum est cogitare hostes fortibus
praesidiis itinera claudere per quae commeatus necessarii
portabantur occursum est huic conatui competenter ad retinendas
opportunitates angustiarum quae prope erant peditibus
sagittariis et equitum turma citius missa  triduoque proximo
cum barbari gradu incederent leni et metuentes eruptionem per
deuia quindecim milibus passuum a ciuitate discreti stationem
peterent nicen incertum quo errore procursatoribus omnem illam
multitudinis partem quam uiderant in numero decem milium esse
firmantibus imperator procaci quodam calore perculsus isdem
occurrere festinabat  proinde agmine quadrato incedens prope
suburbanum hadrianopoleos uenit ubi uallo sudibus fossaque
firmato gratianum impatienter opperiens richomeren comitem
domesticorum suscepit ab eodem imperatore praemissum cum litteris
ipsum quoque uenturum mox indicantibus  quarum textu oratus
ut praestolaretur paulisper periculorum participem neue abruptis
discriminibus temere semet committeret solum adhibitis in
consilium potestatibus uariis quid facto opus esset
deliberabat  et cum sebastiano auctore quidam protinus eundum
ad certamen urgerent uictor nomine magister equitum sarmata
sed cunctator et cautus eadem sentientibus multis imperii socium
exspectari censebat ut incrementis exercitus gallicani ascitis
opprimeretur leuius tumor barbaricus flammans  uicit tamen
funesta principis destinatio et adulabilis quorundam sententia
regiorum qui ne paene iam partae uictoriae ut opinabantur
consors fieret gratianus properari cursu celeri suadebant 
et dum necessaria parabantur ad decernendum christiani ritus
presbyter ut ipsi appellant missus a fritigerno legatus cum
aliis humilibus uenit ad principis castra susceptusque leniter
eiusdem ductoris obtulit scripta petentis propalam ut sibi
suisque quos extorres patriis laribus rapidi ferarum gentium
exegere discursus habitanda thracia sola cum pecore omni
concederentur et frugibus hoc impetrato spondentis perpetuam
pacem  praeter haec idem christianus ut conscius arcanorum et
fidus secretas alias eiusdem regis obtulit litteras qui astu et
ludificandi uarietate nimium sollers docebat ualentem quasi mox
amicus futurus et socius aliter se popularium saeuitiam mollire
non posse uel ad condiciones rei romanae profuturas allicere
nisi subinde armatum isdem iuxta monstraret exercitum et timore
imperatorii nominis intentato eos a pernicioso pugnandi reuocaret
ardore et legati quidem ut ambigui frustra habiti discesserunt
 exoriente uero aurora diei quem quintum iduum augustarum
numerus ostendit annalis signa praepropere commouentur
impedimentis et sarcinis prope hadrianopoleos muros cum legionum
tutela congrua collocatis thesauri enim et principalis fortunae
insignia cetera cum praefecto et consistorianis ambitu moenium
tenebantur  decursis itaque uiarum spatiis confragosis cum
in medium torridus procederet dies octauo tandem hostium
carpenta cernuntur quae ad speciem rotunditatis detornatae
digesta exploratorum relatione affirmabantur atque ut mos est
ululante barbara plebe ferum et triste romani duces aciem
struxere et anteposito dextro cornu equitum primo peditatus pars
maxima subsidebat  cornu autem equitum laeuum disiectis
adhuc per itinera plurimis summa difficultate conductum
properabat passibus citis dumque idem cornu nullo etiamtum
interturbante extenditur horrendo fragore sibilantibus armis
pulsuque minaci scutorum territi barbari quoniam pars eorum cum
alatheo et safrace procul agens et accita nondum uenerat
oraturos pacem misere legatos  eorum dum uilitatem despicit
imperator ut firma fierent paciscenda optimates poscens idoneos
mitti illi de industria cunctabantur ut inter fallaces
indutias equites sui redirent quos affore iam sperabant et
miles feruore calefactus aestiuo siccis faucibus commarceret
relucente amplitudine camporum incendiis quos igniariis
nutrimentisque aridis subditis ut hoc fieret idem hostes
urebant cui malo aliud quoque accedebat exitiale quod homines
et iumenta cruciabat inedia grauis  inter quae fritigernus
callidus futuri coniector martemque pertimescens ancipitem uelut
caduceatorem unum e plebe suo misit arbitrio petens nobiles
quosdam et electos ad se prope diem obsides mitti impauidus ipse
 minimi litare laturus et necessaria  laudato probatoque
formidati ducis proposito tribunus equitius cui tunc erat cura
palatii credita ualentis propinquus assentientibus cunctis ire
pignoris loco mature disponitur quo renitente quia semel captus
ab hostibus lapsusque a dibalto uerebatur eorum irrationabiles
motus richomeres se sponte obtulit propria ireque promiserat
libens pulchrum hoc quoque facinus et uiro conuenire existimans
forti iamque pergebat indicia dignitatis et natalium  
eo ad uallum hostile tendente sagittarii et scutarii quos
bacurius hiberus quidam tunc regebat et cassio auidius impetu
calenti progressi iamque aduersis conexi ut immature
proruperant ita inerti discessu primordia belli foedarunt 
hocque impedimento conatus intempestiui et richomeris alacritas
fracta est nusquam ire permissi et equitatus gothorum cum alatheo
reuersus et safrace halanorum manu permixta ut fulmen prope
montes celsos excussus quoscumque accursu ueloci inuenire
comminus potuit incitata caede turbauit

  cumque arma ex latere omni concuterentur et tela
lituosque bellona luctuosos inflaret in clades romanas solito
immanius furens cedentes nostri multis interclamantibus
restiterunt et proelium flammarum ritu accrescens terrebat
militum animos confixis quibusdam rotatis ictibus iaculorum et
sagittarum  deinde collisae in modum rostratarum nauium acies
trudentesque se uicissim undarum specie motibus sunt reciprocis
iactitatae et quia sinistrum cornu ad usque plaustra ipsa
accessit ultra si qui tulissent suppetias processurum a
reliquo equitatu desertum multitudine hostili urgente ac si ruina
aggeris magni oppressum atque deiectum est steterunt improtecti
pedites ita concateruatis manipulis ut uix mucronem exserere
aut manus reducere quisquam posset nec iam obiectu pulueris
caelum patere potuit ad prospectum clamoribus resultans
horrificis qua causa tela undique mortem uibrantia destinata
cadebant et noxia quod nec prouideri poterant nec caueri 
uerum ubi effusi immensis agminibus barbari iumenta conterebant
et uiros et neque ad receptum confertis ordinibus laxari usquam
poterat locus et euadendi copiam constipatio densior adimebat
nostri quoque ultimo cadendi contemptu occursantes receptis
gladiis obtruncabant et mutuis securium ictibus galeae
perfringebantur atque loricae  uidereque licebat celsum
ferocia barbarum genis stridore constrictis succiso poplite aut
abscisa ferro dextera uel confosso latere inter ipsa quoque
mortis confinia minaciter circumferentem oculos truces ruinaque
confligentium mutua humi corporibus stratis campi peremptis
impleti sunt et morientium gemitus profundisque uulneribus
transfixorum cum timore audiebantur ingenti  in hoc tanto
tamque confusae rei tumultu exhausti labore et periculis pedites
cum deinceps neque uires illis neque mentes suppeterent ad
consilium diffractis hastarum plerisque collisione assidua
gladiis contenti destrictis in confertas hostium turmas mergebant
salutis immemores circumspectantes ademptum esse omne euadendi
suffugium  et quia humus riuis operta sanguineis gressus
labiles euertebat conabantur modis omnibus uitam impendere non
inultam adeo magno animorum robore oppositi incumbentibus ut
etiam telis quidam propriis interirent atra denique cruoris
facie omnia conturbante et quocumque se inflexerant oculi
aceruis caesorum aggestis exanimata cadauera sine parsimonia
calcabantur  solque sublimior decurso leone ad domicilium
caelestis uirginis transiens romanos magis attenuatos inedia
sitique confectos etiam armorum grauantibus sarcinis exurebat ad
ultimum incumbente barbarorum pondere acies inclinatae
nostrorum quod solum postremis malis habuere subsidium
incondite qua quisque poterat uertuntur in pedes  dumque
omnes dispersi per ignotos tramites cedunt imperator diris
pauoribus circumsaeptus paulatimque insiliens funerum moles ad
lancearios confugit et mattiarios qui dum multitudo tolerabatur
hostilis fixis corporibus steterant inconcussi eoque uiso
traianus exclamat spem omnem absumptam ni desertus ab armigeris
princeps saltim aduenticio tegeretur auxilio  hocque audito
uictor nomine comes batauos in subsidiis locatos haud procul ad
imperatoris praesidium raptim cogere properans cum inuenire
neminem posset gradiens retro discessit parique modo richomeres
periculo semet exemit et saturninus  sequebantur itaque
furore ex oculis lucente barbari nostros iam liquente uenarum
calore torpentes quorum aliqui percussoribus cadebant incertis
nonnulli ponderibus solis urgentium obruti ictuque suorum aliqui
trucidati nec enim saepe renitentibus cedebatur aut parcebat
cedentibus quisquam  super his obstruebant itinera iacentes
multi semineces cruciatus uulnerum non ferentes cum quibus
aggeres quoque equorum constrati cadaueribus campos implerunt
diremit haec numquam pensabilia damna quae magno rebus stetere
romanis nullo splendore lunari nox fulgens  primaque
caligine tenebrarum inter gregarios imperator ut opinari dabatur
 neque enim uidisse se quisquam uel praesto fuisse asseuerauit
 sagitta perniciose saucius ruit spirituque mox consumpto
decessit nec postea repertus est usquam hostium enim paucis
spoliandi gratia mortuos per ea loca diu uersatis nullus
fugatorum uel accolarum illuc adire est ausus  simili clade
caesarem accipimus decium dimicantem cum barbaris acriter equi
lapsu prostratum quem feruentem retinere non ualuit abiectumque
in paludem nec emergere potuisse nec inueniri  alii dicunt
ualentem animam non exhalasse confestim sed cum candidatis et
spadonibus paucis prope ad agrestem casam relatum secunda
contignatione fabre munitam dum fouetur manibus imperitis
circumsessum ab hostibus qui esset ignorantibus dedecore
captiuitatis exemptum  cum enim oppessulatas ianuas
perrumpere conati qui secuti sunt a parte pensili domus
sagittis incesserentur ne per moras inexpedibiles populandi
ammitterent copiam congestis stipulae fascibus et lignorum
flammaque supposita aedificium cum hominibus torruerunt 
unde quidam de candidatis per fenestram lapsus captusque a
barbaris prodidit factum et eos maerore afflixit magna gloria
defraudatos quod romanae rei rectorem non cepere superstitem is
ipse iuuenis occulte postea reuersus ad nostros haec ita
accidisse narrauit  pari clade recuperatis hispaniis
scipionum alterum cremata turri in quam confugerat absumptum
incendio hostili comperimus illud tamen certum est nec scipioni
nec ualenti sepulturam qui supremitatis honor est contigisse
 in hac multiplici uirorum illustrium clade traiani mors
eminuit et sebastiani cum quibus triginta quinque oppetiuere
tribuni uacantes et numerorum rectores et ualerianus atque
equitius quorum alter stabulum alter curabat palatium inter
hos etiam promotorum tribunus potentius cecidit in primaeuo
aetatis flore bono cuique spectatus meritis ursicini patris
magistri quondam armorum suisque commendabilis  constatque
uix tertiam euasisse exercitus partem  annalibus praeter
cannensem pugnam ita ad internecionem res legitur gesta quamquam
romani aliquotiens reflante fortuna fallaciis lusi bellorum
iniquitati cesserunt ad tempus et certamina multa fabulosae
neniae fleuere graecorum

  perit autem hoc exitu ualens quinquagesimo anno
contiguus cum per annos quattuor imperasset et decem paruo
minus cuius bona multis cognita dicemus et uitia  amicus
fidelis et firmus ultor acer ambitionum seuerus militaris et
ciuilis disciplinae corrector peruigil semper et anxius ne quis
propinquitatem eius praetendens altius semet efferret erga
deferendas potestates uel adimendas nimium tardus prouinciarum
aequissimus tutor quarum singulas ut domum propriam custodibat
indemnes tributorum onera studio quodam molliens singulari
nulla uectigalium admittens augmenta in adaerandis reliquorum
debitis non molestus furibus et in peculatu deprehensis
iudicibus inimicus asper et uehemens nec sub alio principe in
huiusmodi negotiis melius secum actum esse meminit oriens 
super his omnibus liberalis erat cum moderatione cuius rei licet
abundent exempla unum tamen sufficiet poni ut sunt in palatiis
nonnulli alienarum rerum auidi si qui caducum uel aliud
petisset ex usu cum magna iustorum iniustorumque distinctione
contradicturis copia seruata donabat ei qui petierat tres uel
quattuor alios absentes aliquotiens impetratorum participes
iungens ut castigatius agerent inquieti lucra quibus inhiabant
hoc minui commento cernentes  super aedificiis autem quae
per diuersas urbes et oppida uel instaurauit uel a primis
instruxit auspiciis ne sim longior taceo rebus ipsis id
apertius monstrare concedens haec bonis omnibus aemulanda sunt
ut existimo nunc eius uitia percurramus  magnarum opum
intemperans appetitor laborum impatiens duritiamque magis
affectans immanem in crudelitatem procliuior subagrestis
ingenii nec bellicis nec liberalibus studiis eruditus alienis
gemitibus libenter emolumenta fructusque conquirens tuncque magis
intolerabilis cum incidentia crimina ad contemptam uel laesam
principis amplitudinem trahens in sanguinem saeuiebat et
dispendia locupletum  illud quoque ferri non poterat quod
cum legibus lites omnes quaestionesque committere uideri se
uellet destinatisque uelut lectis iudicibus negotia spectanda
mandabat nihil agi contra libidinem suam patiebatur iniuriosus
alia et iracundus et criminantibus sine differentia ueri uel
falsi facillime patens quae uitiorum labes etiam in his priuatis
cotidianisque rationibus impendio est formidanda  cessator
et piger nigri coloris pupula oculi unius obstructa sed ita
ut non eminus appareret figura bene compacta membrorum staturae
nec procerae nec humilis incuruis cruribus exstanteque
mediocriter uentre  haec super ualente dixisse sufficiet
quae uera esse aequalis nobis memoria plene testatur illud autem
praeteriri non conuenit quod cum oraculo tripodis quem
mouisse patricium docuimus et hilarium tres uersus illos
fatidicos comperisset quorum ultimus est   
  ut erat inconsummatus et rudis inter initia
contemnebat processu uero luctuum maximorum abiecte etiam
timidus eiusdem sortis recordatione asiae nomen horrebat ubi
erythraeo oppido superpositum montem mimanta et homerum
scripsisse et tullium doctis referentibus audiebat  denique
post interitum eius discessumque hostilem prope locum in quo
cecidisse existimatus est inuentus dicitur saxeus monumenti
suggestus cui lapis affixus incisis litteris graecis sepultum
ibi nobilem quendam mimanta ueterem indicabat

  post exitialem pugnam cum iam tenebris nox terras
implesset hi qui superfuere dextra pars alii laeua uel quo
metus traxerat ferebantur quisque proximos quaerens cum praeter
se nihil singuli cernere poterant occipitiis propriis ferrum
arbitrantes haerere audiebantur tamen licet longius heiulatus
miserabiles relictorum singultusque morientium et uulneratorum
crucibabiles fletus  luce uero coeptante uictores ut bestiae
sanguinis irritamento atrocius efferatae spei inanis illecebris
agitati hadrianopolim agminibus petiuere densetis eam uel cum
discriminibus excisuri postremis docti per proditores et
transfugas potestatum culmina maximarum et fortunae principalis
insignia thesaurosque ualentis illic ut arduo in munimento
conditos esse  et ne interuallatis ardor intepesceret moris
hora diei quarta ambitu cincto murorum infestissime certabatur
oppugnatoribus genuina ferocia ad praeceps exitium festinantibus
contraque defensorum uigore ualidis uiribus incitato  et quia
militum calonumque numerus magnus ciuitatem cum iumentis
introire prohibitus affixus parietibus moenium aedibusque
continuis pro loci humilitate fortiter decernebat superatque
rabies immientium ad usque horam diei nonam subito pedites
nostri trecenti ex his qui prope ipsas stetere loricas conferti
in cuneum desciuerunt ad barbaros eosque illi auide raptos
confestim incertum quo consilio trucidarunt et ex eo deinceps
obseruatum est neminem huiusmodi aliquid uel in desperatione
rerum ultima cogitasse  feruente itaque tot malorum congerie
repente cum fragore caelesti imbres nubibus atris effusi
dispersere circumfrementium globos reuersique ad uallum dimensum
tereti figura plaustrorum immanes spiritus latius porrigentes
iubebant nostris per minaces litteras et legatum dedere ciuitatem
fide retinendae salutis accepta  uerum introire non auso
qui missus est per christianum quendam portatis scriptis et
recitatis utque decebat contemptatis parandis operibus dies et
nox omnis absumpta nam intrinsecus silicibus magnis obstrusae
sunt portae et moenium intuta firmata et ad emittenda undique
tela uel saxa tormenta per locos aptata sunt habiles aggestaque
prope sufficiens aqua pridie enim dimicantium quidam siti ad
usque ipsa uitae detrimenta uexati sunt  contra gothi
reputantes difficiles martis euentus anxiique cum sterni et
sauciari cernerent fortiores et particulatim uires suas conuelli
astutum iniere consilium quod ipsa indicante iustitia
publicatum est  partis enim nostrae candidatos aliquos qui
die praeterito ad eos defecerant pellexere ut simulata fuga
uelut ad propria remeantes intra muros suscipi se curarent
ingressique latenter quandam incenderent partem ut tamquam signo
erecto occultius dum circa exstinguendum incendium distringitur
multitudo clausorum ciuitas perrumperetur impropugnata 
perrexere ut statutum est candidati cumque prope fossas
uenissent manus tendentes orantesque ut romanos semet admitti
poscebant et recepti quia nulla erat suscipio quae uetaret
interrogatique super consiliis hostium uariarunt unde factum
est ut cruenta quaestione uexati ceruicibus perirent abscisis
quid acturi uenerant aperte confessi  omni itaque bellandi
apparatu praestructo aduentante uigilia tertia barbari abolito
praeteritorum uulnerum metu in urbis obseratos aditus
multiplicatis ordinibus inundarunt et obstinationem repugnatium
 ere at cum armatis prouinciales et palatini ad obruendos
eos excitatius exurgebant et cuiusce modi tela in multitudine
tanta uel temere missa cadere sine noxa non poterant 
animaduersum est a nostris isdem telis barbaros uti quibus
petebantur ideoque mandatum est ut neruis ferrum lignumque
conectentibus ante iactum incisis emitterentur arcu sagittae
quae uolitantes uires integras inseruabant infixae uero
corporibus nihil uigoris perdebant aut certe si cecidissent in
uanum ilico frangebantur  dedit autem rebus ita
flagrantibus graue momentum casus admodum inopinus scorpio
genus tormenti quem onagrum sermo uulgaris appellat e regione
contra hostium aciem densam locatus lapidem contorsit ingentem
qui licet humo frustra illisus est uisus tamen ita eos metu
exanimauit ut stupore spectaculi noui cedentes e medio abire
temptarent  sed bucinis optimatum monitu occinentibus
instauratum est proelium et pari modo res romana superior stetit
nullo ferme alio telo uel funditoris amento in cassum excusso
agmina enim praeeuntium ductorum quos rapiendi ualentis malis
lucrationibus quaesita cupiditas incendebat secuti ceteri prae
se ferebant aequiperasse discrimina potiorum namque semineces
aliqui aut magnis obtriti ponderibus uel confixi iaculis pectora
uoluebantur nonnulli scalas uehendo ascensumque in muros ex
latere omni parantes sub oneribus ipsis obruebantur contrusis per
pronum saxis et columnarum fragmentis et cylindris  nec
quemquam furentium cruoris horrenda species ad serum usque diem
ab alacritate faciendi fortiter auertebat hoc incitante quod
etiam defensorum plurimos cadere diuersis ictibus uidentes eminus
laetabantur ita sine requie ulla uel modo pro moenibus et
contra moenia ingentibus animis pugnabatur  et quia nullo
ordine iam sed per procursus pugnabatur et globos quod
desperationis erat signum extremae flexo in uesperam die
digressi omnes rediere ad tentoria tristes inconsideratae
dementiae alter alterum arguentes quod non ut suaserat antea
fritigernus obsiclionales aerumnas ubique declinarunt

  conuersi post haec per omne tempus noctis ut aestiuae non
longum ad uulnerum curas artesque medendi gentiles reddita luce
in uarias consiliorum uias diducebantur quorsum tenderent
ambigentes multisque dictatis et controuersis occupare statuunt
perinthum exindeque  diuitiarum referta docentibus omnia
perfugis etiam domorum nedum urbium interna noscentes hanc
secuti sententiam quam utilem existimarunt itineribus lentis
miscentes cuncta populationibus et incendiis nullo renitente
pergebant  obsessi uero apud hadrianopolim post eorum abitum
tempestiuum cum uacare hoste loca proxima compertae fidei
nuntiassent exploratores egressi media nocte uitatis aggeribus
publicis per nemorosa et deuia pars philippopolim exindeque
serdicam alia macedoniam cum intemeratis opibus quas uehebant
omni studio properandum excogitato currebant uelut in regionibus
illis repperiendo ualente quem inter medios certaminum turbines
oppetisse uel certe ad tugurium confugisse ubi aestimatus est ui
periisse flammarum penitus ignorabant  at gothi hunis
halanisque permixti nimium bellicosis et fortibus rerumque
asperarum difficultatibus induratis quos miris praemiorum
illecebris sibi sociarat sollertia fritigerni fixis iuxta
perinthum castris ipsam quidem urbem cladum memores pristinarum
nec adire nec temptare sunt ausi agros uero fertiles late
distentos et longe ad extremam uastauere penuriam cultoribus
caesis aut captis  unde constantinopolim copiarum cumulis
inhiantes amplissimis formas quadratorum agminum insidiarum metu
seruantes ire ocius festinabant multa in exitium urbis inclutae
molituri quos inferentes sese immodice obicesque portarum paene
pulsantes hoc casu caeleste reppulit numen  saracenorum
cuneus super quorum origine moribusque diuersis in locis
rettulimus plura ad furta magis expeditionalium rerum quam ad
concursatorias habiles pugnas recens illuc accersitus
congressurus barbarum globo repente conspecto a ciuitate fidenter
erupit diuque extento certamine pertinaci aequis partes
discessere momentis  sed orientalis turma nouo neque ante
uiso superauit euentu ex ea enim crinitus quidam nudus omnia
praeter pubem subraucum et lugubre strepens educto pugione
agmini se medio gothorum inseruit et interfecti hostis iugulo
labra admouit effusumque cruorem exsuxit quo monstruoso miraculo
barbari territi postea non ferocientes ex more cum agendum
appeterent aliquid sed ambiguis gressibus incedebant 
processu dein audacia fracta cum murorum ambitum insularumque
spatiis immensis oblongum et inaccessas pulchritudines urbis et
incolentium plebem considerarent immensam iuxtaque fretum quod
pontum disterminat et aegaeum disiectis bellorum officinis quas
parabant post accepta maiora funera quam illata exinde digressi
sunt effusorie per arctoas prouincias quas peragrauere licenter
ad usque radices alpium iuliarum quas uenetas appellabat
antiquitas  his diebus efficacia iulii magistri militiae
trans taurum enituit salutaris et uelox comperta enim fatorum
sorte per thracias gothos antea susceptos dispersosque per uarias
ciuitates et castra datis tectioribus litteris ad eorum
rectores romanos omnes quod his temporibus raro contingit
uniuersos tamquam uexillo erecto uno eodem die mandauit occidi
exspectatione promissi stipendii securos ad suburbana productos
quo consilio prudenti sine strepitu uel mora completo orientales
prouinciae discriminibus ereptae sunt magnis  haec ut miles
quondam et graecus a principatu caesaris neruae exorsus ad usque
ualentis interitum pro uirium explicaui mensura opus ueritatem
professum numquam ut arbitror sciens silentio ausus corrumpere
uel mendacio scribant reliqua potiores aetate doctrinis
florentes quos id si libuerit aggressuros procudere linguas ad
maiores moneo stilos

