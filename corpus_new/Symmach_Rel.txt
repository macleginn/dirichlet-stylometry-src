

 q aurelii symmachi u c praefecti urbis relationes i d n
ualentiniano semper aug symmachus u c praefectus urbis  

 quieto mihi et iam pridem a desideriis honorum remoto
praefecturam multis cupitam sponte tribuistis ago gratias tot
bonorum erga me principum uoluntati sed intellego quanto plus
sollicitudinis habeat magistratus qui ex iudicio quam qui ex
gratia uenit ille enim ut meritis datus spem sui debet
aequare iste ut per beneficium quaesitus a periculo
expectationis alienus est domine imperator ualentiniane inclyte
uictor ac triumphator semper auguste

 quis ergo me huic honori parem faciet scilicet uestra
clementia cuius interest ne temere existimer electus mihi ad
conscientiam satis est non adfectasse publicam curam iam qualis
inueniar in manu temporum est bonos enim magistratus fauor
principum facit semperque de moribus uestris uirtutes iudicum
fluunt

 facite ut omnes intellegant si forte desit rectoribus integer
uigor et iusta conscientia hominis culpam esse non saeculi
non sum uoti inmodicus cum honorem meum commendo auctoribus
suis quantum est enim quod ego numini uestro ago gratias facite
ut uobis etiam res p pro me grata sit

 ii dd nn theodosio et arcadio semper augg symmachus u c
praefectus urbis  

 olim me ut res indicat cogitationes numinis uestri secundo
fauore respiciunt neque enim aliter imperatoribus nihil temere
praestantibus inter primos aut primus occurrerem dilatus ergo
hactenus mihi cum re p uideor quae ubi in longinquas imperii
partes maiestatis uestrae curam uocauit repperit apud uos
meditata iudicia domini imperatores theodosi et arcadi inclyti
uictores ac triumphatores semper augusti

 angustum est igitur ut aeternitati uestrae pro solo honore
quem cepi gratias agam praefectos saepe fecistis et inmensa
aetate facietis sed quos adsiduitas et usus ingesserit me dudum
proconsularem uirum cedentem iam diu potentium moribus ante
capere magistratum quam expectare uoluistis nunc uos oro atque
obsecro ut fauore perpetuo factum uestrum iuuetis amabile est
praeesse ciuibus sed placere difficile multum enim sibi
quisque adfectat et inter cognitos semper dura constantia est

 quid quod plerumque euenit ut obsequi aliqui longae
potentiae usu iam nesciant honorem meum non deseruerint qui
dederunt ego enitar ut potero ne clementiam uestram fefellisse
de me prior fama uideatur uestri numinis erit communem causam
tueri nam in bonis magistratibus maiorem gloriam quaerit
temporum fama quam iudicum

 iii d n ualentiniano semper aug symmachus u c praefectus
urbis  

 ubi primum senatus amplissimus semperque uester subiecta
legibus uitia cognouit et a principibus piis uidit purgari famam
temporum proximorum boni saeculi auctoritatem secutus euomuit
diu pressum dolorem atque iterum me querellarum suarum iussit
esse legatum cui ideo diui principis denegata est ab inprobis
audientia quia non erat iustitia defutura domine imperator
ualentiniane inclyte uictor ac triumphator semper auguste

 gemino igitur functus officio et ut praefectus uester gesta
publica prosequor et ut legatus ciuium mandata commendo nulla
est hic dissensio uoluntatum quia iam credere homines desierunt
aulicorum se studio praestare si discrepent amari coli diligi
maius imperio est quis ferat obfuisse rei publicae priuata
certamina merito illos senatus insequitur qui potentiam suam
famae principis praetulerunt noster autem labor pro clementia
uestra ducit excubias cui enim magis commodat quod instituta
maiorum quod patriae iura et fata defendimus quam temporum
gloriae quae tunc maior est cum uobis contra morem parentum
intellegitis nil licere

 repetimus igitur religionum statum qui reip diu profuit
certe dinumerentur principes utriusque sectae utriusque
sententiae pars eorum prior caerimonias patrum coluit recentior
non remouit si exemplum non facit religio ueterum faciat
dissimulatio proximorum quis ita familiaris est barbaris ut
aram uictoriae non requirat cauti in posterum sumus et aliarum
rerum ostenta uitamus reddatur saltem nomini honor qui numini
denegatus est multa uictoriae debet aeternitas uestra et adhuc
plura debebit auersentur hanc potestatem quibus nihil profuit
uos amicum triumphis patrocinium nolite deserere cunctis
potentia ista uotiua est nemo colendam neget quam profitetur
optandam

 quodsi huius ominis non esset iusta uitatio ornamentis saltem
curiae decuit abstineri praestate oro uos ut ea quae pueri
suscepimus senes posteris relinquamus consuetudinis amor magnus
est merito diui constantii factum diu non stetit omnia uobis
exempla uitanda sunt quae mox remota didicistis aeternitatem
curamus famae et nominis uestri ne quid futura aetas inueniat
corrigendum

 ubi in leges uestras et uerba iurabimus qua religione mens
falsa terrebitur ne in testimoniis mentiatur omnia quidem deo
plena sunt nec ullus perfidis tutus est locus sed plurimum ualet
ad metum delinquendi etiam praesentia numinis urgueri illa ara
concordiam tenet omnium illa ara fidem conuenit singulorum neque
aliud magis auctoritatem facit sententiis nostris quam quod
omnia quasi iuratus ordo decernit patebit ergo sedes profana
periuriis et hoc inclyti pricipes mei probabile iudicabunt qui
sacramento publico tuti sunt

 sed diuus constantius idem fecisse dicetur cetera potius
illius principis aemulemur qui nihil tale esset adgressus si
quis ante se alius deuiasset corrigit enim sequentem lapsus
prioris et de reprehensione antecedentis exempli nascitur
emendatio fas fuit ut parens ille clementiae uestrae in re
adhuc noua non caueret inuidiam num potest etiam nobis eadem
defensio conuenire si imitemur quod memnimus inprobatum

 accipiat aeternitas uestra alia eiusdem principis facta quae
in usum dignius trahat nihil ille decerpsit sacrarum uirginum
priuilegiis repleuit nobilibus sacerdotia romanis caerimoniis
non negauit inpensas et per omnes uias aeternae urbis laetum
secutus senatum uidit placido ore delubra legit inscripta
fastigiis deum nomina percontatus templorum origines est
miratus est conditores cumque alias religiones ipse sequeretur
has seruauit imperio

 suus enim cuique mos suus ritus est uarios custodes urbibus
cultus mens diuina distribuit ut animae nascentibus ita populis
fatales genii diuiduntur accedit utilitas quae maxime homini
deos adserit nam cum ratio omnis in operto sit unde rectius
quam de memoria atque documentis rerum secundarum cognitio uenit
numinum iam si longa aetas auctoritatem religionibus faciat
seruanda est tot saeculis fides et sequendi sunt nobis parentes
qui secuti sunt feliciter suos

 romam nunc putemus adsistere atque his uobiscum agere
sermonibus optimi principum patres patriae reueremini annos
meos in quos me pius ritus adduxit  utar caerimoniis auitis
neque enim paenitet uiuam meo more quia libera sum hic cultus
in leges meas orbem redegit haec sacra hannibalem a moenibus a
capitolio senonas reppulerunt ad hoc ergo seruata sum ut
longaeua reprehendar

 uidero quale sit quod instituendum putatur sera tamen et
contumeliosa est emendatio senectutis ergo diis patriis diis
indigetibus pacem rogamus aequum est quidquid omnes colunt unum
putari eadem spectamus astra commune caelum est idem nos
mundus inuoluit quid interest qua quisque prudentia uerum
requirat uno itinere non potest perueniri ad tam grande
secretum sed haec otiosorum disputatio est nunc preces non
certamina offerimus

 quanto commodo sacri aerarii uestri uestalium uirginum
praerogatiua detracta est sub largissimis imperatoribus
denegetur quod parcissimi praestiterunt honor solus est in illo
ueluti stipendio castitatis ut uittae earum capiti decus
faciunt ita insigne ducitur sacerdotii uacare muneribus nudum
quoddam nomen inmunitatis requirunt quoniam paupertate a
dispendio tutae sunt itaque amplius laudi earum tribuunt qui
aliquid rei detrahunt siquidem saluti publicae dicata uirginitas
crescit merito cum caret praemio

 absint ab aerarii uestri puritate ista conpendia fiscus
bonorum principum non sacerdotum damnis sed hostium spoliis
augeatur illud tenue lucrum conpensat inuidiam atqui auaritia
in mores uestros non cadit hoc miseriores sunt quibus subsidia
uetera decerpta sunt etenim sub imperatoribus qui alieno
abstinent quia resistunt cupiditati ad solam detrahitur
amittentis iniuriam quod desiderium non mouet auferentis

 agros etiam uirginibus et ministris deficientium uoluntate
legatos fiscus retentat oro uos iustitiae sacerdotes ut urbis
uestrae sacris reddatur priuata successio dictent testamenta
securi et sciant sub principibus non auaris stabile esse quod
scripserint delectet uos ista felicitas generis humani coepit
causae huius exemplum sollicitare morientes ergo romanae
religiones ad romana iura non pertinent quod nomen accipiet
ablatio facultatum quas nulla lex nullus casus fecit caducas

 capiunt legata liberti seruis testamentorum iusta commoda
non negantur tantum nobiles uirgines et fatalium sacrorum
ministri excludentur praesidiis hereditate quaesitis quid iuuat
saluti publicae castum corpus dicare et imperii aeternitatem
caelestibus fulcire praesidiis armis uestris aquilis uestris
amicas adplicare uirtutes pro omnibus efficacia uota suscipere
et ius cum omnibus non habere itane melior est seruitus quae
hominibus inpenditur rem publicam laedimus cui numquam expediit
ut ingrata sit

 nemo me putet tueri solam causam religionum ex huiusmodi
facinoribus orta sunt cuncta romani generis incommoda
honorauerat lex parentum uestales uirgines ac ministros deorum
uictu modico iustisque priuilegiis stetit muneris huius
integritas usque ad degeneres trapezitas qui ad mercedem uilium
baiulorum sacra castitatis alimenta uerterunt secuta est hoc
factum fames publica et spem prouinciarum omnium messis aegra
decepit

 non sunt haec uitia terrarum nihil inputemus austris nec
rubigo segetibus obfuit nec auena fruges necauit sacrilegio
annus exaruit necesse enim fuit perire omnibus quod religionibus
negabatur certe si est huius mali aliquod exemplum inputemus
tantam famem uicibus annorum grauis hanc sterilitatem causa
contraxit siluestribus arbustis uita producitur et rursus ad
dodonaeas arbores plebis rusticae inopia conuolauit

 quid tale prouinciae pertulerunt cum religionum ministros
honor publicus pasceret quando in usum hominum concussa quercus
quando uulsae sunt herbarum radices quando alternos regionum
defectus deseruit fecunditas mutua cum populo et uirginibus
sacris communis esset annona commendabat enim terrarum prouentum
uictus antistitum et remedium magis quam largitas erat an
dubium est semper pro copia omnium datum quod nunc inopia omnium
uindicauit 

 dicet aliquis sumptum publicum denegatum alienae religionis
inpendiis absit a bonis principibus ista sententia ut quod olim
de communi quibusdam tributum est in iure fisci esse uideatur
nam cum res publica de singulis constet quod ab ea
proficiscitur fit rursus proprium singulorum omnia regitis sed
suum cuique seruatis plusque apud uos iustitia quam licentia
ualet consulite certe munificentiam uestram an adhuc publica
uelit existimari quae in alios transtulistis semel honori urbis
delata conpendia desinunt esse tribuentium et quod a principio
beneficium fuit usu atque aetate fit debitum

 inanem igitur metum diuino animo uestro temptat incutere si
quis adserit conscientiam uos habere praebentium nisi
detrahentium subieritis inuidiam faueant clementiae uestrae
sectarum omnium arcana praesidia et haec maxime quae maiores
uestros aliquando iuuerunt uos defendant a nobis colantur eum
religionum statum petimus qui diuo parenti numinis uestri
seruauit imperium qui fortunato principi legitimos suffecit
heredes

 spectat senior ille diuus ex arce siderea lacrimas sacerdotum
et se culpatum putat more uiolato quem libenter ipse seruauit
praestate etiam diuo fratri uestro alieni consilii correctionem
tegite factum quod senatui displicuisse nesciuit siquidem
constat ideo exclusam legationem ne ad eum iudicium pubficum
perueniret pro existimatione est temporum superiorum ut non
dubitetis abolere quod probandum est principis non fuisse

 iu d n ualentiniano semper aug symmachus u c praefectus
urbis  

 quod apud germanum clementiae uestrae diuum principem non
sileremus si eo res romana frueretur custodibus famae eius
insinuo ea deuotione qua praefectum uestrum decet fidem praeferre
blanditiis domine imperator ualentiniane inclyte uictor ac
triumphator semper auguste falso creditum est quod urbanae
fastigium potestatis peregrini ac superbi uehiculi usus
adtolleret haec ratio sola nouum statutum benigno tunc persuasit
ingenio ut ueterem magistratum diues pompa gestaret

 recusat istius modi decus honor sobrius quem numquam paenitet
sui cui si quid patimur accedere fatemur hactenus defuisse
itaque oculi quaerunt ciuitatis priuati uehiculi nobilem modum et
degenerem praefecturam populus romanus existimat quae
posteriora traxit exempla absit ut moderator urbis liberae atque
ideo deuotae tamquam salmoneus elius inuehatur nihil moramur
externa miracula

 inritamentum superbiae roma uestra non patitur memor scilicet
bonorum parentum quos tarquinius fastus et ipsius camilli currus
offendit nam tanto illi uiro albentes quadrigae exilium triste
pepererunt at contra publicolae decus tribuit inclinatio
potestatis submisit enim contioni ciuium consularem securem et
honoris sui culmen infregit ut libertatem ciuitatis erigeret
ergo moribus potius quam insignibus aestimemur non culpamus
nouum beneficium sed bona nostra praeferimus submouete
uehiculum cuius cultus insignior est illud maluimus cuius usus
antiquior

 u ddd nnn ualentiniano theodosio et arcadio semper auggg
symmachus u c praefectus urbis  

 inter praecipua negotiorum saepe curatum est ut erudiendis
nobilibus philosophi praeceptores ex attica poscerentur itaque
nonnullos etiam auctoritas publica in usum nostrae urbis acciuit
domini imperatores ualentiniane theodosi et arcadi inclyti
uictores ac triumphatores semper augusti nunc uestri saeculi
bonitas ultro optimatem sapientiae romanis gymnasiis adrogauit

 siquidem celsus ortus archetimo patre quem memoria
litteratorum aristoteli subparem fuisse consentit iuuentuti
nostrae magisterium bonarum artium pollicetur nullum quaestum
professionis adfectans atque ideo dignus in amplissimum ordinem
cooptari ut animum uitiis auaritiae liberum dignitatis praemio
muneremur sunt huius rei exempla nobilia quae prudens aemuletur
imitatio nam et carneaden cyrenaeum et poenum clitomachum
atheniensis curia societate dignata est itidem ut nostri
zaleucum legum locrensium conditorem ciuitate donarunt

 dignum est igitur aeternitate numinis uestri celsum genere
eruditione uoluntate laudabilem adiudicare nobilibus pignore
dignitatis cum praerogatiua scilicet consulari ne sumptum eius
magis quam magisterium quaesisse uideamur non sine auaritiae
nota si ab eo munia publica postulemus qui spondet gratuita
praecepta

 ui dd nn theodosio et arcadio semper augg symmachus u c
praefectus urbis  

 praecipua quidem beneficia numinis uestri populus romanus
expectat domini imperatores theodosi et arcadi inclyti uictores
ac triumphatores semper augusti sed ea iam quasi debita
repetit quae aeternitas uestra sponte promisit non quod sibi
tribuenda diffidat  nusquam enim maior fides quam in bonorum
principum sponsione   uerum ne existimetur oblata fastidiose
sperare nisi instanter exegerit

 orat igitur clementiam uestram ut post illa subsidia quae
uictui nostro largitas uestra praestauit etiam curules ac
scaenicas uoluptates circo et pompeianae caueae suggeratis his
enim gaudet urbana laetitia cuius desiderium pollicitatione
mouistis

 expectantur cotidie nuntii qui propinquare urbi munera
promissa confirment aurigarum et equorum fama colligitur omne
uehiculum omne nauigium scaenicos artifices aduexisse iactatur
et tamen amor perennitatis uestrae acuit desideria plebis non
cupiditas ludicrorum date igitur interim quae petantur ut sit
locus ceteris quae sine fine tribuetis

 uii dd nn theodosio et arcadio semper augg symmachus u c
praefectus urbis  

 kalendas anni auspices quibus mensium recursus aperitur
inpertiendis strenis dicauit antiquitas domini imperatores
theodosi et arcadi inclyti uictores ac triumphatores semper
augusti huius instituti usum munificentiae festinatione
praeuertitis seram putantes liberalitatem quae statutis
temporibus admouetur felix me hercule saeculum quo principes
cohibere diu nesciunt tribuenda deuotis cum sibi debita
cunctentur exigere

 quid ergo primum quid potissimum praedicem promptamne
numinis uestri et celerem largitatem an circa absentes memorem
diligentiam an quod sacrum munus auxistis honore uerborum
dicam ut res est curasse clementiam uestram ut tamquam coram
locatus et adloquiis principum fruerer et augusta in ipsis donis
ora uenerarer quando mihi eueniet expressa potius et uiua
gaudia capere de uobis quantum ueritatis est bonum cuius species
et imago mirabilis est

 ago igitur atque habeo gratias et meam uicem qui soluendo non
sum caelestibus delego uirtutibus illae clementiam uestram
dignis processibus munerentur nos colimus nos amamus quod
scitis omnibus rebus esse praestantius qui ideo salutariter rem
pubficam regitis ut haec sola mereamini

 uiii ddd nnn ualentiniano theodosio et arcadio semper auggg
symmachus u c praefectus urbis  

 omnium beneficiorum quae tribuit potior fortuna subiectis
certa sunt tempora domini imperatores ualentiniane theodosi et
arcadi inclyti uictores ac triumphatores semper augusti solae
leges quae in bonum commune procedunt numquam patiuntur occasum
agit igitur diuinis sanctionibus uestris gratias ordo reuerendus
etiam nomine posterorum quibus res publica emendata tradetur nam
cum foeda iactatio senatorias functiones grauibus inpendiis
obruisset et moribus et sumptibus nostris sanitatem ueterem
reddidistis ne aut inpares facultate collegas tenuis decoloraret
editio aut per uerecundiam uiribus maiora conatos effusio
inconsulta demergeret

 eiusdem praeterea orationis salubritate uetus dicendarum
sententiarum forma reparata est ut summum cuique decernendi
locum non ratio munerum sed honorum fortuna praestaret atque id
assensio ceterorum uel inuita sequeretur quod ante omnes
felicior censuisset credimus igitur his remotis ad regnum suum
redisse uirtutes in editionibus parsimonia in senatu ordo
retinebitur nec se ostentabit opulentia semper bonis infirma
temporibus

 superest ut ea quae serenitas uestra patribus deliberanda
legauit cognito senatus consulto lex augusta confirmet nullo
enim dissentiente decretum est quis modus censuum semel aut
saepius fungendis mediocriter editionibus adplicetur quae
gladiatorio muneri et quae scaenicis ludis sumptuum temperamenta
conueniant quid libertatis habere mereatur praesentis expensio
quid damni absentium contumacia debeat experiri

 haec aeternitas uestra uenerabilis cum senatui statuenda
mandaret referri ad se protinus imperauit ut placita cunctis
inmortali lege solidentur iussis paruimus expectamus oraculum
quo salutariter ut uestro numini familiare est patrum decreta
firmetis adiecta comminatione si ullus aliquando ambitus haec
uel illa corruperit quae consilio caelesti pro ordinis dignitate
sanxistis

 ix dd nn theodosio et arcadio semper augg symmachus u c
praefectus urbis  

 gratias beneficiis uestris agere pro urbe roma ut officii
probabilis ita insolentis audaciae est nam neque ingentibus
rebus uerba conueniunt et personam populi romani nulla inplet
oratio domini imperatores theodosi et arcadi inclyti uictores
ac triumphatores semper augusti sed quia in talibus negotiis
uoti magis quam ingenii ratio uersatur non metuo inparis famam
dum fugio nomen ingrati

 urbem caelo et sideribus acceptam cui bona terrarum omnium
congeste praestauistis atque id praecipue uobis putatis accedere
quod roma quaesiuerit recepimus ueteris praerogatiuae fidem
securitatem siquidem constat imperantibus uobis populi esse
romani quidquid ubique generosum uel gignit natura uel informat
industria enimuero etiam posteris egregium dedistis exemplum
scient futuri ita demum adfluere pubficas uoluptates si eas
palatia non requirant hoc est specimen animi continentis sibi
negare quod aliis deferatur et laetitiam ceterorum propriis
anteferre solaciis hic usus bonos principes decet namque aurium
et oculorum fructus caducus est largitatis aeternus

 alii triumphis suis haec dona seruassent ut posita lauru
nouis actoribus personarent pompeiana proscaenia ut pro captiuis
tetrarchis indicae currum beluae praeuenirent ut equorum longus
ordo instar gentium duceretur uester triumphus arsacidas post
tergum reuinctos et gazas uictae babylonis accipiet in magnos
quippe animos non cadit adfectata iactatio nescitis tribuenda
differre quidquid nationum famulatus obtulerit statim publicum
est

 merito uos senatus ac populus ore celebrat deuotione
ueneratur amore conplectitur mihi credite arcana omnium
pectorum possidetis illa bonarum necessitudinum loca quibus
liberorum quibus parentum inmoratur adfectio et quia omne
praemium dum beneficiis uestris confertur angustum est inuenit
ordo amplissimus amabilem uicem qua se gratum probaret nam
familiae uestrae et stirpis auctorem africanum quondam et
brittannicum ducem statuis equestribus inter prisca nomina
consecrauit qui felici satu numen in imperium salutare
progenuit sic coluntur quorum liberi ad bonum publicum nati
sunt

 at uero populus imperialis munificentiae muneribus expletus in
amorem uestrum prompta inclinatione concessit qui ubi conperit
meo praefatu adfore dona publicorum parentum portis omnibus in
longinqua fusus erupit feliciorem ceteris iudicans qui primus
bona uestra uidisset ergo cum expectari munera principum
soleant nunc accita uenerunt praetereo illum diem quo elefantos
regios per conferta agmina equorum nobilium pompa praecessit

 malo fremitum murciae uallis exponere atque illam quadrigarum
distributionem in qua sibi cum fortunatior uideretur cui
electionem mox urna tribuebat par uel potior erat quem sors
fecisset extremum quotiens seguenti primus inuidit dubia est
optio cum de similibus iudicatur nec putetis istiusmodi
uoluptatem plebi martiae paruam uideri cui delenimenta
circensium finitimorum conubium praestiterunt cui summus honor
uisus est ut ouantes equorum dorsa gestarent ut triumphantes
currus inueheret quare uictoria genti romuleae familiaris
clementiam uestram pro uoto omnium muneretur

 fecistis ut urbs cana luxuriet in primam reducta laetitiam et
uer illud quondam uigentis aetatis audeo iam sperare potiora
mittetis etiam regiam classem quae annonariis copiis augeat
deuotae plebis alimoniam hanc uero in tiberinis ostiis mixtus
populo senatus excipiet uenerabimur tamquam sacras puppes quae
felicia onera aegyptiae frugis inuexerint non sunt auara uota
quae saeculi excitauit humanitas de exemplis uenit ista fiducia
magna sumendo maiora praesumimus

 nunc legite senatus ac populi fausta suffragia licet sciam
plus inesse animis quam uocibus explicari et quaedam libamina
publici in uos amoris accipite si parua adhuc dicta sunt
munerum uestrorum inputate miraculis nam magnitudo stuporis
locum multis plausibus non reliquit

 x d n ualentiniano semper aug symmachus u c praefectus
urbis  

 laetarum rerum index esse malueram domine imperator
ualentiniane inclyte uictor ac triumphator semper auguste sed
ratio officii publici necessitatem mihi nuntii tristis inposuit
praetextatus uester praetextatus bonorum antiquae probitatis
adsertor inuida sorte subtractus est uir omnium domi forisque
uirtutum in cuius locum uestrae quoque aeternitati quae optimos
nouit eligere nimis arduum est similem subrogare

 itaque summum sui in re publica desiderium magnumque ciuibus
gratis reliquit dolorem nam ubi primum romae amarus de eo rumor
increpuit recusauit populus sollemnes theatri uoluptates
memoriamque eius inlustrem multa adclamatione testatus grauiter
egit cum liuore fortunae quod sibi inclytorum principum
beneficia sustulisset et ille quidem functus est lege naturae
nos uero socios animi sui uestrique iudicii tanto dolore
confudit ut otii remedium postulemus

 sileo cetera quae me non sinunt praefecturam ferre patienter
uel haec una consortis amissio iusta est ad impetrandam
uacationem ament alii perpetuas potestates mihi summus est
fructus felicitatis ut coram uestrum numen aduenerer intuear
benigna salutis meae sidera hoc unum pro omnibus quae
praestitistis exopto simplex petitio est nec uiam capessendi
honoris adfectat semel enim claruerit nihil aliud esse quod
cupiam cum supplex refuderim magistratum

 xi dd nn theodosio et arcadio semper augg symmachus u c
praefectus urbis  

licet arbitrer litteras meas nuntiis aut rumore praeuentas  quid
enim fama potest esse uelocius domini imperatores theodosi et
arcadi inclyti uictores ac triumphatores semper augusti  ego
tamen officii publici necessitate cogente excessum uiri inlustris
crudo adhuc dolore non sileo uettium praetextatum ueteribus
parem uirtutum omnium uirum fata rapuerunt summo patriae gemitu
cui decus insigne praestabat cuius ego laudes et iusta praeconia
animi consternatione praetereo neque enim locus est cuiusquam
testimonio cum uitae eius gloriam clementiae uestrae iudicia
testentur mortem celebrem dolor omnium fecerit

 xii ddd nnn ualentiniano theodosio et arcadio semper auggg
symmachus u c praefectus urbis  

 licet uettius praetextatus naturae lege resolutus sit uiuit
tamen in memoria et amore cunctorum felicior ciuium lacrimis
quam quisquam gaudiis suis atque hoc uno punit inuidiam quod
tantum ei mors ad gloriam contulit ut huic quoque fortunae liuor
debeat inuidere domini imperatores ualentiniane theodosi et
arcadi inclyti uictores ac triumphatores semper augusti

 nam praeter illum populi romani inusitatum dolorem etiam
senatus inpatiens dispendii sui solacium petit de honore uirtutis
uestnimque numen precatur ut uirum nostra aetate mirabilem
statuarum diuturnitas tradat oculis posterorum non quod ille
praemia terrena desideret qui gaudia corporis etiam cum hominem
ageret ut caduca calcauit sed quia ornamentis bonorum
incitatur imitatio et uirtus aemula alitur exemplo honoris
alieni hinc factum est ut rusticis adhuc saeculis optimi quique
ciuium manu et arte formati in longam memoriam mitterentur
atque utinam nihil huic decori facilitas adulantium postea
derogasset quamuis paria non sint quae dispari arte quaeruntur

 dignum est igitur ut qui in pectoribus omnium manet sit in ore
populorum ille semper magistratibus suis celsior in alios
temperatus in se seuerus sine contemptu facilis sine terrore
reuerendus indecorae nescius largitatis ille cui si quod
commodum successionis euenit ad testatoris proximos mox
reuertit qui nullius prosperis fractus est nullius risit
aduersa quem semper inuitum secutus est honor cuius aequitati
conterminus quisque limites suos credidit

 plura de eo uellem plura deberem sed clementiae uestrae
testimonio cuncta seruanda sunt inlustrior enim laus est de
caelesti profecta iudicio ergo ut probitatis patroni bona
temporum uestrorum futuris quoque uisenda proponite certe ille
est praetextatus quem iure consulem feceratis ut fasti memores
celebre nomen extenderent aliis titulis fatalia damna reparate
abierit cum homine praemium sed iudicium post hominem
perseueret probate casibus aduersum gloriam nihil licere nam
quod meruit a ciuibus singulare est illud multis commune quod
perdidit

 xiii d n ualentiniano semper aug symmachus u c praefectus
urbis  

 si diuinae clementiae tuae merita cogitentur nullae opes quas
aut natura sufficit aut fortuna circumfert gratiam nostri erga
te amoris aequabunt sed ut mea fert opinio publicum de optimo
imperatore iudicium non est muneribus aestimandum

 senatus tamen promptus obsequii omnes officiorum partes ultro
adripit quibus indicatur adfectio et salutare numen tuum
precatur ut in hac oblatione quae nonnihil superioribus addidit
intellegas hoc esse curatum ne sub te minus posse uideamur nam
diuis parentibus tuis ob decennium singulis minor summa decreta
est etiam diuus frater mansuetudinis tuae cum tertium lustrum
aeui imperialis exigeret parciore munificentia honoratus
adseritur nunc in amorem tuum studia nostra creuerunt nam mille
sescentas auri libras decennalibus imperii tui festis deuotus
ordo promisit urbanis ponderibus conferendas id est trutinae
largioris examine

 quodsi pares animo uires senatus habuisset scires in publico
amore perennitatis tuae esse diuitias sed maluit clementiae tuae
solutionis fide placere quam magnitudine perfidae sponsionis
dehinc sub imperatore primaeuo sanus muneris modus uotum est
saepe faciendi absit ut bono principi plus quam possumus
ingeramus amantium quippe largitio non iure deterit offerentes
ergo et nunc libens sume sacro aerario decreta subsidia et
futuris processibus imperii tui obsequiorum similium spem
reserua

 xiu d n ualentiniano semper aug symmachus u c praefectus
urbis  

 habeant hoc publicae necessitates ut inpossibilia plerumque
persuadeant domine imperator ualentiniane inclyte uictor ac
triumphator semper auguste sed cauto opus est ne asperitas
negotii effectu inrito solas arcessat offensas quae nulli magis
euitandae sunt quam iuueni et principi cuius gratia cum aetate
debet adolescere ergo numinis uestri famam simulque arduum rei
cogitans corporatos negotiatores membra aeternae urbis ad
equorum conlationem quam litteris imperastis uocare dubitaui ne
librationem clementiae uestrae querella publica praeueniret
integra res est adhuc salubritatem consilii diligentioris
expectat iustitiae praestate quod remittetis inuidiae

 de exemplo ueniunt quae cauemus siquidem caeli particeps
parens clementiae uestrae cum munus exiguum huic hominum generi
mandare temptasset motus libertate plebis abstinuit et certe
paucorum curam res illa poscebat magisque officium desiderabatur
tractandae pecuniae publicae quam dispendium conferendae
consuluit tamen gloriae suae ne quid iuberet inuitis et
diligentissimus ac serius imperator speratum emolumentum tamquam
popularis ignouit

 nec putet aeternitas uestra ab incepto temere destitisse deo
proximum uirum nouerat horum corporum ministerio tantae urbis
onera sustineri hic lanati pecoris inuector est ille ad uictum
populi cogit armentum hos suillae carnis tenet functio pars
urenda lauacris ligna conportat sunt qui fabriles manus augustis
operibus adcommodent per alios fortuita arcentur incendia iam
caupones et obsequia pistoria frugis et olei baiulos multosque
id genus patriae seruientes enumerare fastidium est ad summam
liquet priuilegium uetus magno inpendio constare romanis iugi
obsequio inmunitatis nomen emerunt

 quod si adiciantur insolita forsitan consueta cessabunt
quare paternum clementiae tuae ingerimus exemplum praetuli
oraculum quod pius successor imiteris oro atque obsecro ne
populum quem triumphantes saepe ueneramini ceteris urbibus
conferatis dabit fortuna melior quidquid castrensis usus
effiagitat humanitatis merito necessitas uestra sedabitur

 xu ddd nnn ualentiniano theodosio et arcadio semper auggg
symmachus u c praefectus urbis  

 ab exortu paene urbis martiae strenarum usus adoleuit auctore
tatio rege qui uerbenas felicis arboris ex luco streniae anni
noui auspices primus accepit domini imperatores ualentiniane
theodosi et arcadi inclyti uictores ac triumphatores semper
augusti nomen indicio est uiris strenuis haec conuenire uirtute
atque ideo uobis huiusmodi insigne deberi quorum diuinus animus
magis testimonium uigilantiae quam omen expectat

 sumite igitur defensores publicae salutis sollemniter auro
ducta munuscula non quia diuitis metalli honore gaudetis sed ut
nostra deuotio felicis saeculi testetur opulentiam bonis
principibus bene parta libamus suscipite a iudicibus aperta
obsequia qui pretia occulta damnatis merito uobis sollemnes
pateras cum quinis solidis ut numinibus integritatis offerimus
quibus nec uester pudor nec noster census oneratur

 maneat aeuum talis circa uos usus officii et honorem
clementiae uestrae interminus annorum recursus instauret
libenter strenis sollemnibus praefectura fungetur strenuis
deferenda

 xui ddd nnn ualentiniano theodosio et arcadio semper auggg
symmachus u c praefectus urbis  

 profiteor ultro quod scio clementiam uestram posse rescribere
uerecunde potius quam iure suscepi prouocationem non extante
sententia ne existimarer offensus liberae quidem sed inmaturae
uocis obiectu domini imperatores ualentiniane theodosi et
arcadi inclyti uictores ac triumphatores semper augusti nam cum
inter proximos euphasii c m uiri itemque heredes scriptos qui
olim beneficio praetoris corporibus defruuntur super testamenti
iure actio uerteretur et sententiam de possessione inpatienter
exigerent quibus ab intestato bonorum possessio minime
conpetebat quia heredibus scriptis secundum tabulas docebatur
indulta priscianus et polemonianus ad denuntiationem dilato
negotio prouocarunt

 et cum ab his ratio quaereretur alios uocis suae incentores
fuisse testati sunt ut gesta litteris conexa monstrabunt nec
officium partibus defuit ad multam praeiudicii suggerendam sed
iudicem uestri saeculi decuit uim constitutionis sacro oraculo
reseruare cum allegauerint petitores quod se ad incautam
prouocationem alienus hortatus inpulerit

 xuii ddd nnn ualentiniano theodosio et arcadio semper auggg
symmachus u c praefectus urbis  

 fidem meam conuenit amor saeculi uestri et cura rei publicae
ne corrigenda dissimulem domini imperatores ualentiniane
theodosi et arcadi inclyti uictores ac triumphatores semper
augusti cum ad praefecturam urbanam ciuilium rerum summa
pertineat minoribus officiis certa quaedam membra creduntur
quibus regendis industrios et probatos oportebat adhiberi ut
suum quisque munus inculpata facilitate promoueat

 tales nunc de iudicio numinis uestri publicus usus expectat
sed nolo culpare praesentes cum satis sit sollicitudini meae si
melioribus uiris officia intramurana mandetis meis quippe
umeris rerum omnium pondera sustinentur cedentibus reliquis quos
clementiae uestrae multiplex occupatio probare non potuit habet
temporum felicitas digniores bonorum uirorum uena fecunda est
melius urbi uestrae in posterum consuletis si legatis inuitos

 xuiii ddd nnn ualentiniano theodosio et arcadio semper auggg
symmachus u c praefectus urbis  

 felicitas quidem uestra aeternae urbi sollemnis alimoniae
copiam pollicetur domini imperatores ualentiniane theodosi et
arcadi inclyti uictores ac triumphatores semper augusti sed re
magis quam spe tuti esse debemus quod facile factu est si hanc
quoque partem clementiae uestrae cura respexerit

 nam aestate prouecta cum ex africanis portibus minimum
deuehatur non inani tangimur metu ne res annonaria in graues
cogatur angustias et ideo oro quaesoque perennitatis uestrae
salubre praesidium ut iudices africanos et notarium cui
aeternitas uestra mandauit frumentarios commeatus seueriora
scripta destimulent missis in hoc negotium strenuis qui onera
consueta dum tractabilis nauigatio est uictui urbis exhibeant

 hoc saeculo uestro hoc diuinis uirtutibus dignum est ut
securitatem romani populi inter praecipua et prima curetis
aderunt optatis cursibus piena nauigia et romanos portus frequens
atque onusta classis intrabit si adspirauerint numinis uestri
secunda suffragia

 xix ddd nnn ualentiniano theodosio et arcadio semper auggg
symmachus u c praefectus urbis  

 difficilis est exitus uetentm iurgiorum res enim multis
agitata iudiciis et actionum uarietate et cognoscentium motu et
personarum mutationibus inplicatur domini imperatores
ualentiniane theodosi et arcadi inclyti uictores ac
triumphatores semper augusti ut mihi nunc uenit usus cum inter
gaudentium curatorem marcianae clarissimae feminae itemque
liberium procuratorem amitae eius eodem nomine dum uiueret
nuncupatae annosum luctamen audirem

 nam in ipso limine quaestionis cum procuratio quam c m f
senior marciana mandauerat inualida diceretur quod ante cuidam
principio esset iniuncta ubi refusas in dominam conperimus
actiones atque actis praetoriis in liberium denuo iure
translatas obiectum cassae praescriptionis amouimus

 tunc defensio partis aduersae negauit stare personam cuius
procurationem superioris gesta iudicii non tenerent contra neque
exactam prius mandati recitationem et inter partes tributum
procuratori beneficium reparationis aiebant huic parti longius
quam oportuit inmorata contentio est sed quia prior cognitor ut
iusto defensori restituerat temporum cursum qui per actores non
potest impetrari et procuratio legebatur praetoris allegata
iudicio haec quoque praescriptio conquieuit

 successit aliud ut obitu marcianae c m f mandatum
diceretur extinctum sed contra uenerabilis iuliani sanctio stare
procuratorum iussit officia causarum dominis uiuentibus
inchoata ergo cum et reparationem superstite marciana et
conuentionem partis aduersae super aestimandis bonis liberius
impetrasset pronuntiauimus non perisse mandatum

 dehinc petitore properante ut ex constitutione numinis uestri
seruandi debiti causa in materna corpora mitteretur quod
aduersaria aestimationem bonorum conuenta facere noluisset
responsum est de supplicationis fide prius esse tractandum id
quia probabile uidebatur admisi

 facto autem aditu de precibus disputandi defensor c f
marcianae notare sibi uisus est mendacium supplicantis quod cum
priscae matris suae testamento neptes eius ex placidiano genitas
hereditatem cepisse dixisset non omnes neptes ab ea scriptas
probaret heredes responsum est de his tantum quas auia heredes
instituit supplicatum nec usquam factam omnium mentionem sed
earum quibus fuerat delata successio

 his deiectum curatoris patrocinium coepit exigere ut petitor
ediceret ex quibus nominibus propositae descenderent actiones
tunc e diuerso ueniens ex placidiani c m uiri nomine qui pater
adultae fuit inmodicarum donationum causam manasse respondit
supplementum uero unciarum ut ab herede placidae cui soror
marciana successit adseruit postulari haec aduersarius eatenus
refellebat ut diceret c f iuniorem marcianam non placidiani
tantum patris successionem sed etiam placidae germanae suae pro
certis unciis consecutam nec tamen ullam placidae mentionem
precum serie contineri

 sed cum allegatio diuersae partis adstrueret rem se obnoxiam
persequi designatis titulis actionum et id quod in litem uenit
pro certa parte marcianam c f possidere eiusque nomen cum
designatione causarum doceret precibus conprehensum stetit
iudicii mei deliberatio hoc adserente personam placidae
supplicationi adici debuisse illo negante post designationem rei
et eius personae quae hodie possessione corporum defruitur
quidquam esse quaerendum

 accessit cunctationi meae causa uehementior quod iubente lege
ut intra quattuor menses ad aestimationem bonorum possessor a
petitore teneatur nunc ut gesta monstrabunt angustum nimis ex
conuentione tempus fuisse uisum est peregrinis corporibus
aestimandis

 et ideo motus ambiguis oraculo numinis uestri discingenda
cuncta seruaui nam in rebus dubiis una salubritatis est uia ut
diuina quaeque uel deo proxima consulantur coniunctae paginae
allegationes partium et supplementa sumpserunt  quae cum
maiestatis uestrae iustitia perpenderit precor ut metas curiosae
liti absoluta definitione ponatis

 xx d n ualentiniano semper aug symmachus u c praefectus
urbis  

 cum clementia uestra meminisset faciendae carrucae inpendium
de sacro aerario esse decretum censuit ut eius argentum
publicis conditis redderetur domine imperator ualentiniane
inclyte uictor ac triumphator semper auguste sed examinis
repperit fides ex aliis titulis adsumptam speciem quam uehiculi
ornatus accepit cuius rei etiam uir inlustris prodecessor meus
auchenius bassus perennitati uestrae rationem dicitur intimasse
et ideo saeculi uestri aequitas imperauit ut examinata et
conperta suggererem

 cum fiscus in tempore quod praebendum fuerat non haberet ex
arca quaestoria itemque ex formarum conditis praeterea ex
argentariorum parsimonia argentum iusso operi ministratum est
cuius solutio si carrucae usus maneret de thesauris
imperialibus iure peteretur

 sed nunc carpenti nouitate submota suum quisque deposcit nec
difficile credimus impetrari quod a legum parentibus postulatur
quaeso ut digna temporibus responsa reddatis quo u c et
inlustris sacrarum largitionum comes refundendum esse cognoscat
publicis titulis priuatisque personis quod sine lacuna imperialis
aerarii deprompsit aliena conlatio

 xxi d n ualentiniano semper aug symmachus u c praefectus
urbis  

 scio quidem naturae humanae uitio probitatem subiacere liuori
sed miror eo progressas insidias aemulorum ut crudo mendacio
insontis fama peteretur domine imperator ualentiniane inclyte
uictor ac triumphator semper auguste quid enim non audeant
quidue intemptatum relinquant qui in arce terrarum christianae
legis iniuriis uindicata fana finxerunt

 fleuit credo scaenae istius fabricator cum de ecclesiae
penetralibus raptos ad tormenta simularet cum de longinquis ac
finitimis urbibus duci antistites in uincla describeret neque
enim serenum clementiae tuae animum sine his argutiis conpulisset
sacro edicto populum conuenire ut asperioribus quam pietati
tuae mos est litteris praefectum quem sine ambitu legistis
argueres

 reddat nunc quisquis ille est causas fallaciae suae qui sub
occasione iustae inquisitionis qua me cultum spoliatorum moenium
inuestigare iussistis tragicas quaestiones de ministris
catholicae iactauit agitatas respondeat litteris episcopi
damasi quibus adsectatores eiusdem religionis negauit ullam
contumeliam pertulisse non magnopere officii mei praetendo
responsa a quo ideo quaesita est rerum fides ne factum aliquod
recordationem cognitoris effugeret credatur eius legis
antistiti quae laesa simulatur credatur populo romano qui
perennitatis uestrae admonitus edicto miratur in procinctu
creditum quod roma nescit admissum

 omitto iniuriam praefecturae et conscientiae meae quando eo
processit insimulatio ut uos quoque ipsos auctores honoris mei
quadam reprehensione praestringat nam qui summi loci iudices
decolorant sacri testimonii facilitatem uidentur incessere iam
dudum me diuus genitor numinis tui praecipuo honore dignatus est
ille meritorum arbiter singularis cuius imperium cum moribus
recepisti paternum sequere tuum tuere iudicium qui
praefecturam sine ambitu meruimus sine offensione ponamus

 suggestionibus uiri excellentis et de re publica bene meriti
praetextati praefecti praetorio abusus existimor quid si ex
illo decreto quod probabiliter impetrauit necdum a me quaestio
ulla temptata est praeuidi enim quid possint aemuli suspicari
atque ideo obsignata officio praefecturae sacra iussa commiseram
nec me huiusmodi coniectura decepit siquidem seuere executus
insimulor quod non conuincor adgressus

 haec omnia fide actorum conprehensa subieci unum illud
adiciens ut me perennitas uestra necessitate inquisitionis huius
absoluat cuius auctoritatem referri ad scrinia palatina
iussistis nam si tantum de me inprobis licuit extante praecepto
quid retractatis litteris non licebit sane laudabili uiro
episcopo denegante ullum e suis aut carcere aut uinculis adtineri
et officio eadem suggerente ignoro quos potissimum
praeceperitis absolui tenent quidem leges uariorum criminum
reos sed ut conperi a ministerio christianae legis alienos

 quid igitur aeternitas uestra decernat deuotus opperior et
quaeso ut fallaciam retundatis quae diuini pectoris tui
sollicitauit quietem quae ad edicti necessitatem uenerandi
principis curam coegit me muniuit inuidia apud aures enim
sacras locum postea non habebit conuicta mendacii si quid tamen
denuo obtrectantium murmur ingesserit opto iudicium experientur
me sub imperiali disceptatione constantem qui nocentem probare
non possunt

 xxii ddd nnn ualentiniano theodosio et arcadio semper auggg
symmachus u c praefectus urbis  

de tribunatu suarii fori nuper orta contentio causam mihi adtulit
legum arbitros consulendi domini imperatores ualentiniane
theodosi et arcadi inclyti uictores ac triumphatores semper
augusti prouectus instabat ut delatum sibi sortiretur officium
uetus e lege quae tempora istiusmodi actibus certa decreuit
recusabat honore decedere secutus morem longa aetate seruatum
eum qui recens maiestatis uestrae beneficium praeferebat admisi
sed ut deinceps si forte usus tulerit cunctationem iudicii
absoluta forma submoueat statui sacrum numinis uestri oraculum
sciscitari utrum fas sit nouos tribunos seruata lege differri an
magis ueteres oporteat praelata deuotione remouere

 xxiii ddd nnn ualentiniano theodosio et arcadio semper auggg
symmachus u c praefectus urbis  

 unum leuamen iniuriis meis tribuit euentus domini imperatores
ualentiniane theodosi et arcadi inclyti uictores ac
triumphatores semper augusti ut romam publicae utilitatis gratia
u c et inlustris clementiaeque uestrae semper dicatus comes
hesperius mitteretur nam si eum testem contumeliarum quas
pertuli non haberem quis dubitaret eam praefecturam quae romae
est superior ceteris turbidum aliquid pro potestate fecisse is
quoniam semper amicus est ueritati et famam bonorum temporum
colit si dederit aeternitas uestra copiam contemptum legum ac
saeculi non silebit ego ut potero de multis pauca narrabo
repetitis paululum causis quae mihi ut arbitror has insidias
excitarunt

 cum pro diligentia quae debet omnibus inesse iudicibus argenti
publici ratio quaereretur quod censualium editores munerum
contulerunt inter ceteras fraudes repertum est quosdam
functionibus absolutos sumptum debitum rei publicae non dedisse
et ut fallacia ista tegeretur ex alieno argento tantundem
censualibus falsis titulis inputatum quantum duo conferre
debuerant hoc cum clarissimi uiri sponte sine adiectione
dispendii reddidissent senatum prisco more consului quid in
communi causa patrum innueret auctoritas dictis aliquot
sententiis factum meum reuerendi ordinis probauit adsensio

 interiectis diebus cum romam u c et laudabilis uicarius
commeasset u c causidicus fori mei celsus socius eius qui
debitum refudit inpendium tuitionem contra me et annonae
praefectum clarissimum uirum de sede uicaria postulauit cum ego
aditus in causa publica ciuilem conuentionem matri eius quae
retinere adseritur patrimonium candidati super nepotis sui
munere detulissem responsione seruata praefectus uero annonae u
c pistorem publicae annonae uerbo tantum reposcere diceretur
quem manibus officialium celsus eruerat hic iam uestrae
perennitatis est aestimare contumeliam praefecturae cuius
causidicus nihil passus auxilium secundi iudicis impetrauit

 parua haec uisa sunt quoniam patientiam meam minime
perculerunt adiectum est quod dissimulare non possem nam cum ad
examinandos actus u c bassi ex praefecto urbi potestas uicaria
ad secretarium commune prodiisset nescio quis ut aiunt
libello dato de officii mei conludio uel iniquitate conquestus
est quod memorius litigator iussus a basso soluendi debiti
gratia ad iudicia africana deduci cum et a uiro inlustri
decessore meo auentio et a me per libellos ne eo pergeret
postulasset naui esset abductus hunc ilico u c et laudabilis
uicarius ut subscriptio libelli indicat adesse praecepit

 ubi pariter ambo consedimus et seriem querellarum recitatione
cognoui admonui ut is qui adierat uicariam sedem probaturus
intraret tunc officium eius hominem deesse respondit quem
praecepto iudicis sui in examen accire debuerat quid hic
aestimandum sit relinquo sapientibus semel atque iterum
praeconis uocibus aduocatur nec tamen inclamatus adcurrit

 tunc nullo adsistente apparitio urbana coepit urgueri quod ad
africam transuectus esset qui bassum clarissimum uirum criminis
posset arguere suggestum est paritum esse sententiae quam cum
bassus post luctamen partium protulisset prouocatio non remouit
ad haec fulgentius u c tribunus et notarius conuentos
adiutores urbanae sedis adseruit ne memorius nauigaret a quo
curia requireretur an ad eum aliquid super bassi criminibus
memorius detulisset ait querellas eius libellorum paginis
contineri credo simulare non ausus quod accusator esse
uoluisset

 ad hoc urbani adiutor officii per felicem sibi a clarissimo
uiro fulgentio mandatum esse respondit ut secundum sententiam
memorius ad africam duceretur mox felicem censuimus adtinendum
quo posset liquere an huius mandati internuntius extitisset
interea uir laudabilis uicarius cum adessent alii quos in bassi
causis possemus audire ob eius absentiam quem facile est ex
africanis reuocare prouinciis iudicium omne deseruit nescio an
ex usu eorum qui ut audirentur adfluxerant promissa relatione
discedo

 felix qui in communi iudicio iussus est adtineri officii
executione corripitur is cum a me inseguenti die tuitionis
auxilium poposcisset et unius nomenclatoris ut in urbe pacata
adminiculo fretus incederet post uehiculum praefecturae iussu
fulgentii c u per gaudentium et uictorem agentes in rebus et
bonifatium palatinum qui hactenus in officio urbano militauit
uiolenter adreptus deducitur in eius aedes de cuius mandatis
fuerat audiendus

 quod cum sibi fulgentius u c auctor contumeliae meae
inuidiosum putaret ad circi secretarium conuolauit facti
inliciti uolens praestare rationem quod sibi metum fuisse
dicebat ne officii subornaretur inpulsu expectatis credo
augustissimi principes ut praefectus et iudicii uestri securus
et innocentiae suae aliquid seuerum censuisse dicatur fateor
neque paenitet animum temperaui dum certam de uobis spero
uindictam

 statui ut felix uadibus qui fulgentio non essent cogniti
traderetur quid mitius decerni quid remissius potuit tunc ille
tamquam cessurus egreditur sed cum ad eius aedes semel atque
iterum princeps officii commeasset et obstinatam hominis
contumaciam non posset inflectere inanem syngrapham reportauit
qua redhibitionem felicis in alterum diem sponsione distulerat
tenet domi testem quem de se nouerat audiendum etiam huius
iniuriae adsumo patientiam culpate ut uultis ut dignum est
sciui meliorem esse iudicum causam quae rerum dominis reseruatur

 expectamus ut altero die quamuis instructus officio
redderetur at ille crastina luce ut gesta monstrabunt aduersum
cautionis fidem uicariae potestati tradendus abducitur hoc ubi
princeps officii conperit paucis comitatus excurrit retinet
felicem celebri urbis loco nec tamen eripit ita fulgentius qui
se simulat uerberatum manu ualidiore legibus repugnauit interea
felix a militibus uicariae potestatis abducitur et cum princeps
officii mei sub conspectu romanae plebis caeditur uidero quid de
hoc facto perennitas uestra debeat iudicare ego ordinem tenebo
gestorum

 fatetur sub alterius cognitoris examine litigator nihil sibi
ab apparitoribus meis aduersum fulgentium esse mandatum hinc
iussu eius ad commune secretarium quo faciendae oblationis gratia
summates quosque conduxeram a principibus officii utriusque
perducitur nihil enim repertum fuerat quod praefecturam posset
inuoluere

 tunc fulgentius facti sui conscientia percitus caesum se
esse conqueritur sed mox eiusdem felicis ac deuotissimi uiri
principis responsione pars ista purgata est et tamen querellae
eius audientiam non negaui clarissimo et spectabili uiro uicario
in societatem cognitionis si uellet adscito iste uero nomina
testium plebeiorum danda promisit credo ut per moram uel meus
dolor praeter satisfactionem mitesceret uel ipse rursus afias
moliretur insidias

 qui ut res indicat conscientia hominis subornati a quo
uicariae potestati libellus oblatus est domestice confectis apud
eundem actis ausus est postulare ne apparitores eius quos ob
discessum litigatoris custodia carceris iusserat adtineri
iniuriae subiacerent post haec usurpato cursu publico
neglectoque iudicio audacis facti conscius euolauit ut
praefecturae iustas querimonias praeueniret ignarus ut res est
parentes generis humani magis iustitia quam inuidia commoueri

 haec ita esse gesta nec ulla arte fucari instructio subiecta
testabitur in qua repperiet aeternitas uestra praefecturam quam
in me puro iudicio contulistis nihil saltem ad uindictam publicae
disciplinae esse molitam cum omnibus iniuriis cederetur quas
boni quique praesumunt pro uigore saeculi uindicandas haec enim
spes et fiducia ius creditae mihi potestatis infregit ut
auctores honoris mei et publicae dignitatis et iudicii sui
contumeliam iusta seueritate defendant ss iiii kl aug
aeliano o cab

 xxiu ddd nnn ualentiniano theodosio et arcadio semper auggg
symmachus u c praefectus urbis  

 per uices mensium singulorum ad perennitatis uestrae scrinia
senatus et populi acta mittuntur quae poterunt indicare quid uir
praecelsae et inlustris memoriae praetextatus uel ad amplissimum
ordinem uel ad deuotum uobis populum pro saeculi uestri
commendatione pertulerit domini imperatores ualentiniane
theodosi et arcadi inclyti uictores ac triumphatores semper
augusti

 sed quia speciatim sacris litteris imperastis ut si qua ab eo
romae in his coetibus gesta sunt agenti in rebus excerpta
tradantur misi omnia iussis caelestibus obsecutus quae ipso
praesente uenerabilium orationum uestrarum sanctio definiuit et
patrum probauit auctoritas praeterea quae apud plebem locutus
est ut cunctos in amorem bonorum temporum prouocaret adiunxi

 iudicium uero ciuium quod supremo die de uirtute atque
innocentia eius habuerunt speciatim u c et inlustri officiorum
magistro subditis exemplaribus gestorum intimaui licet uehiculo
publico cum ceteris quae ex more mittuntur omnia necesse sit
rursus ad serenitatis uestrae notitiam peruenire

 xxu ddd nnn ualentiniano theodosio et arcadio semper auggg
symmachus u c praefectus urbis  

 iam pridem rescriptum numinis uestri cyriades u c comes et
mechanicae professor exhibuit domini imperatores ualentiniane
theodosi et arcadi inclyti uictores ac triumphatores semper
augusti quo statuerat aeternitas uestra ut se ipse a quorundam
criminatione purgaret ac rursus urgueret obiectis si quos
fraudis incesseret

 qui cum auxentium u c sub examine decessoris mei coepisset
arguere postquam ad cognitionem meam uentum est super basilicae
atque pontis inmodico sumptu auxentii u c uoce perstrictus
est quem cyriades uir parilis dignitatis mutua accusatione
credidit remordendum uisum est igitur adcommodum ut utriusque
aedificationem fida aestimaret inspectio dedi negotium
sollicitis quantum arbitror uiris et cyriade paene recusante
decreui fabrilis artis magistros quos aduersario aequiores
putabat aestimationi operis admouendos manente nihilominus penes
auxentium cura atque administratione coeptorum quod necdum
aeternitas uestra officium eius successore mutasset

 itaque exactis aliquot diebus et adhuc pendente operis
examine apparitio quae auxentio fuerat deputata per notoriam
mihi fecit indicium deseruisse clarissimum uirum susceptorum
curam locorum et sub ipso aestatis exordio quo posset prouectus
aedificationis adsurgere nihilum promoueri sed quia senatoris
fuga non uidebatur temere credenda ut inpensius requireretur
admonui diu nusquam gentium deprehensus ubi comitatum sacrum
numinis uestri adire iussus est euolauit interea cyriades u c
comes et mechanicus cum statutum meum discessu eius uideret
elusum multum anxius ne quid in absentem aduersarius moliatur
ut aeternitati uestrae et relationem u c prodecessoris mei et
nunc acta suggererem depoposcit

 cui audientiam negare non potui eadem uia praecepto numinis
uestri cupiens edoceri quid facto usus sit de aestimatione
sumptuum quos utriusque insumpsit expensio siquidem meum spectat
officium lacunam pecuniae publicae non tacere fidem litteris
sociata gesta praestabunt quae ubi ad sacras aures perennitatis
uestrae recitata peruenerint oro atque obsecro ut incertum animi
mei responsis imperialibus instratur

 xxui ddd nnn ualentiniano theodosio et arcadio semper auggg
symmachus u c praefectus urbis  

 certum est quidem clementiam uestram fidei amore et studio
ueritatis in examen adsiduum saepe explorata reuocare domini
imperatores ualentiniane theodosi et arcadi inclyti uictores ac
triumphatores semper augusti sed cum auxentius u c et
cyriades comes ac mechanicus parilis dignitatis quadam inter se
concertatione dissentiunt nonnihil superioribus iudicibus
derogatur

 iam dudum enim u c et inlustris auchenius bassus noui pontis
opere perspecto sub actorum confectione signauit culpam uel
diligentiam singulorum denuo successor eius eadem loca rimatus
adseritur dehinc cum apud me ex rescripto quod cyriades u c
impetrauit recidiua cognitione confligerent atque ipsis
insistentibus censuissem ut utriusque tam sumptus quam
aedificationem inuestigatio discussionis inquireret u c
auxentius repente deseruit iudicatum

 de cuius facto missurus relationem quam sollicitudo intermissi
operis exigebat alia numinis uestri decreta rursus accepi
quibus examini meo u c et laudabilem uicarium copulastis ut
utroque residente accusata pontis uitia quaererentur nec
obsequium defuit imperatis itaque adhibito u c tribuno et
notario aphrodisio cui post auxentium u c nouarum molitionum
cura legata est habita est de his quaestio qui pontis eiusdem
fundamenta posuerunt

 atque ita constitit partem breuem atque discretam sub exordio
hiemis inchoatam ui fluminis corruisse cuius inpendium uiginti
solidorum definitione artifices aestimarunt sed casus partis
istius utpote adhuc a cetero corpore segregatae nihil uidetur
iniuriae locis distantibus adtulisse ipsam facili aedificatione
reparandam cyriades u c pollicetur

 post haec alterius loci exploratio hiulcam conpagem lapidum
deprehendit quam cyriades comes et mechanicus consilio suo et
ratione artis ita positam suggerebat ut infuso postea inpensarum
liquore hiantia stringerentur quod cum facere debuisset
succedentis industria adfectasse potius dicitur ut in auctoris
inuidiam patula quaeque faeni et sparti manipulis clauderentur
quod cum adstrueret recitatione gestorum factum quidem urinandi
artifex non negauit sed ex usu operis non in dehonestamentum
cyriadis c u adserebat remedium huiusmodi esse prouisum

 tunc responsionum uarietate conmoti coercuimus a praeteritis
discrepantem at ille cyriadem sibi ait dudum fuisse terrori
quod credibile non uidetur cum illius temporis cognitor ad fidem
ueri districta quaestione peruenerit interea cyriades u c
facilem profectum esse suggessit operis sarciendi cuius
stabilitatem sicuti adsertum est hiems tertia non resoluit

 ipse autem de aedificationibus auxentii u c et de
usurpatione inmodici auri nonnulla iudiciis intimauit quae ideo
gestorum paginis placuit adplicari ut aeternitas uestra cunctis
per ordinem patienter auditis prouidere dignetur quem ad modum
concertantium aemulatione conpressa et integritati sumptuum et
firmitati operis consulatur

 xxuii d n ualentiniano semper aug symmachus u c praefectus
urbis  

 ut uestri numinis ueneror sanctiones ita obseruantiam iugem
saluberrimis diui genitoris uestri inpendo decretis quid enim
ille constituit quod possit publica cura deserere is inter alia
quae in bonum publicum contulit etiam medendi professoribus
dedit ordinem successionis si locum quempiam decedentis fortuna
nudasset qua lege cautum est ut primi artis eiusdem de nouorum
scientia iudicarent hanc formam quantum adserunt aetas secuta
seruauit domine imperator ualentiniane inclyte uictor ac
triumphator semper auguste

 nunc iohannes u p non eum gradum quem subrogandis dederunt
scita diualia sed summo proximum conatur adipisci fultus
palatinae militiae priuilegio et impetratione specialis oraculi
quo epicteti archiatri locum tunc adhuc superstitis inpetrauit
sed quia lege et more cogentibus summates eiusdem professionis
par fuit in examen acciri adhibitum est iudicio collegium omne
medicorum

 quorum potissimi inter uenerationem legis et noui beneficii
reuerentiam iudicare non ausi eum locum iohanni u p statuerunt
deferendum quem tenere potuisset si eo tempore quo aulae
obsequiis deputatus est archiatrorum numero fuisset adiunctus
sed cum ab eo palatini honoris indicia poscerentur ut
codicillorum praerogatiua monstraret quis illi inter archiatros
ordo conpeteret adseruit domestica expilatione etiam documenta
dignitatis ablata

 at uero pars magna medicorum munita lege diuali eorum exempla
deprompsit qui e palatio in hunc gradum seruato ordine
transierunt quare motus ambiguis et neque diui genitoris uestri
ausus rumpere sanctionem neque obuiam specialibus uenire
praeceptis diuino arbitrio numinis uestri subditis
allegationibus partium summam negotii reseruaui opperiens quid
deliberatio augusta constituat cui soli fas est de scitis
diualibus iudicare

 xxuiii ddd nnn ualentiniano theodosio et arcadio semper auggg
symmachus u c praefectus urbis  

 quid possint iusti principes culpare praesentio in causis
etenim quibus momenti reformatio postulatur appellationes recipi
non oportet sed consulto nunc obiectum prouocationis admisi ut
in examen clementiae uestrae et inuasionis indignitas et modus
iudicii perueniret domini imperatores ualentiniane theodosi et
arcadi inclyti uictores ac triumphatores semper augusti

 nam scirtius u p ereptam sibi partem caesarianae massae
crebra aditione conquestus cum integrationem status quem
amiserat inpetrasset heredes thesei qui reluctarentur obiecti
sunt dum reuera artemisius olybri clarissimi atque inlustris
uiri actor executori ut ipse professus est obuiauit et cum ad
pernoscendum possessionis statum loci habitatores adesse
iussissem in iniuriam legum rufino iussa curanti qui
deducebantur abrepti sunt gesta indicabunt facti inciuilis
auctores interea distuli uindictam iudicionim et rursus officio
negotium dedi ut necessarios euocaret

 tunc cessantibus actoribus clarissimae domus ad contradicendum
thesei subrogantur heredes ceterisque subtractis unus tantum
exhibitus qui se adsereret libertum esse defuncti is
interrogatus quo abissent incolae praediorum delituisse
nonnullos scirti uero mancipia ad suburbanam uillam quae est
clarissimi et inlustris uiri olybrii translata respondit cetera
ut a liberto thesei dicta praetereo licet in eum praescriptio
ista non conpetat cum a patre minorum beneficium libertatis
acceperit

 his ita positis praenestini curiales quorum in regione
caesariana possessio iacet missis apparitoribus exhibentur
tunc demum u c et spectabilis olybrii procurator emergit tandem
cogentibus indiciis postulatus adest etiam defensor minorum
scirtio aduersum duos pugna proponitur quamuis patrocinia
clarissimae domus et successorum thesei quadam specie
dissiderent

 itur in quaestionem possessionis quae partium uariis agitata
conflictibus ad interrogationem testium iure transiuit admoueri
singillatim ut mos est iubeo curiales nominum et dignitatis ab
uno quoque posco responsa tunc locorum iustos possessores
requiro de hinc percontor quis annuas functiones aut indicta
persoluerit cum secundum scirtium testimonia cuncta procederent
atque eam possessionem cum theseo tenuisse constaret quando et
per quos deiectus esset examino secundum fere uel tertium mensem
manere consentiunt ut eum clarissimae atque inlustris domus
homines expulerunt

 auditis optimatium testimoniis denuo cum defensoribus admitto
iurgantes quaesita et responsa partibus intimantur ibi tarpeius
u c procurator inlustris uiri olybrii adseruit ei sex uncias
praediorum thesei morte quaesitas contra scirtius de sex unciis
quas minores etiam se consentiente retinebant non ibat infitias
nec sua interesse dicebat actores clarissimae domus an heredes
thesei eadem parte fruerentur

 tunc actionibus copulatis scirtium urguere coeperunt quod
secundum mandatum c m feminae farianae sex uncias theseo per
epistulam reddidisset sex uero alias in eius liberos contulisset
spontanea largitate ad haec scirtius idem litteris familiaribus
quod donationibus in theseum uel paruulos transfusum esse
dicebat ipsius petitu ut actorum fides beneficium roboraret et
re uera cum posteriora gesta pro indiuiso sex uncias massae in
eos conlatas esse testentur intelleximus partem donatoris
exceptam cur enim pro indiuiso daret si nihil resederat quod
ipse retineret 

 sed haec cum ad proprietatis causam dicerem pertinere
recitata est a defensoribus constitutio quae iudicibus tribuit
copiam non inponit necessitatem ut quotiens de possessione
successionis iudicant continuo si casus tulerit etiam de iure
cognoscant qua actione confessi sunt ad aliam causam se malle
transire praeterea non solus scirtius proprietatis quaestione
uidebatur urguendus cum ipsi quoque inter se super hac parte
quodammodo dissiderent

 quare de possessione secundum documenta scirtii et
principalium testimonia iudicaui aduersariis eius sex unciarum
retentione et iure firmatis principalem uero causam saluis
allegationibus partium futuro examini reseruaui et mox
sententiae exemplar emisi cum eius editionem procurator
spectabilis uiri continuo postulasset

 tunc scirtius optulit sanctiones quibus doceret in
reformatione momenti nullum esse appellationibus locum postridie
procurator clarissimi et inlustris uiri ac defensor minorum
qui putabantur in iudicio discrepare concordiam suam iunctis
prouocationibus indicarunt

 haec est omnis summa luctaminis nunc oraculum numinis uestri
fortuna litis expectat gesta et supplementa partis utriusque
subieci quibus instructa perennitas uestra exemplo unius causae
securitati omnium dignabitur commodare

 xxix d n ualentiniano semper aug symmachus u c praefectus
urbis  

 uendendis solidis quos plerumque publicus usus exposcit
collectariorum corpus obnoxium est quibus arca uinaria statutum
pretium subministrat huic hominum generi taxationis exiguae
uilitate nutanti diuus frater numinis uestri tantum pro singulis
solidis statuit conferendum quantum aequitas illius temporis
postulabat domine imperator ualentiniane inclyte uictor ac
triumphator semper auguste sed paulatim auri enormitate
crescente uis remedii diualis infracta est et cum in foro
uenalium rerum maiore summa solidus censeatur nummulariis pretia
minora penduntur

 petunt igitur de aeternitate uestra pro ratione praesenti
iusta definitionis augmenta qui iam tanto oneri sustinendo pares
esse non possunt haec est causa querimoniae quam diuinis
sensibus uestris fides gestorum plenius intimabit si petitionis
genus probabile iudicatis quaeso ut huic quoque parti praecepto
mansuetudinis uestrae salubre remedium deferatur

 xxx d n ualentiniano semper aug symmachus u c praefectus
urbis  

 palatini munerationum sacrarum auitus et castor quaestus
publicos eruentes inter cetera nomina quae iudicio persequuntur
heredes postumiani c m u in examen meum conuentionibus
euocarunt domine imperator ualentiniane inclyte uictor ac
triumphator semper auguste luciano monente qui census senatorios
ante tractauit quod oblatiuis functionibus eadem domus esset
obnoxia pars debiti lollianam pars cattianillam pariter ac
seuerillam suggerebatur urgere

 interea sequestrato lollianae c f nomine quam pro sex
unciis stringit exactio harum orta refragatio est quas pro
singulis bonorum quadrantibus solutionis cura mordebat
conperendinato plerumque iudicio res eo deducta est ut fisci
patrocinium securitates a clarissimis personis inpleti per uices
muneris flagitaret cattianillae uero ac seuerillae defensio
rescripto ad relationem diui principis niteretur

 uetus enim quaestio et cognitionibus praefecturae frequenter
agitata usque ad inclyti semperque uerendi genitoris uestri
cucurrit arbitrium qui uiuentii clarissimae et inlustris
memoriae uiri tunc praefecti urbi insinuatione consultus quadam
rescripti parte signauit suis quibusque temporibus a cattianilla
ac seuerilla clarissimis feminis oblatiua munera soluta constare

 hic me nodus iam promptum atque decliuem ad efflagitanda
inlationum documenta defixit cum uideretur omnibus securitatibus
esse uehementior imperatoris adsertio de cuius responsis iugi
honore mansuris uestrae clementiae fas est esse iudicium nos
uenerari potius quam interpretari oracula diuina consueuimus
praesto sunt monumenta gestorum partium quoque supplementa non
desunt aequum est ut maiestatis uestrae informetur arbitrio
humana cunctatio

 xxxi ddd nnn ualentiniano theodosio et arcadio semper auggg
symmachus u c praefectus urbis  

 moribus scaeuis familiare atque cognatum est armare spiritus
inpunitatis exemplo domini imperatores ualentiniane theodosi et
arcadi inclyti uictores et triumphatores semper augusti cur
enim secundum desperet effugium qui laqueos criminis prioris
euasit praesenti causae congrnit praemissa sententia siquidem
ualerianus uir clarissimus cui lar in epiro esse suggeritur
neque rescriptorum ueneratione neque legum seueritate uel
pactionum fide aut iudiciorum reuerentia permouetur

 qui primo in examen praetorianae sedis iussus acciri ad
supplicationem u c iunioris uim rescripti statutum praecelsae
potestatis elusit dehinc proconsularibus euocatus edictis leges
pari arte frustratus est nunc cum et actione ciuili et criminali
accusatione premeretur statutis inciuiliter repugnauit ut
apparitores praefecturae urbanae partim notoriis partim
suggestione signarunt quorum unus agente in rebus eo mortuo ad
quem sacri praecepti executio pertinebat adfectum se a ualeriano
grauibus iniuriis indicauit

 motus igitur indignitate talium querellarum cum uiderem
rursus inludi posse iudiciis si quid seuerius censuissem factu
optimum credidi ut aeternitati uestrae causae istius pontificium
reseruarem soli enim iure corrigitis admissa potissimae
dignitatis fides rerum gestis cohaerentibus explicatur
nihilominus adseruatur regressus apparitor qui contumaciam
senatoris et seruiles impetus nuntiauit suggestionibus suis cum
forte usus tulerit adfuturus quaeso aeternam clementiam
uestram ut omnibus solita aequitate perpensis euagari ulterius
frustratorem tot iudicum non sinatis

 xxxii ddd nnn ualentiniano theodosio et arcadio semper auggg
symmachus u c praefectus urbis  

 difficile est ut bona causa sit cuius actio in ius alterius
desperatione transfertur id adeo res probauit domini
imperatores ualentiniane theodosi et arcadi inclyti uictores ac
triumphatores semper augusti nam theodorus ut adseruit ex
protectoribus ab anniana quadam in rem suam procurator creatus
iam pridem clarissimo atque emendatissimo uiro eupraxio urbanis
tribunalibus praesidente flauianum quendam denuntiata lite
pulsauit sed diem legitimum causae lapsus excessit

 longo interuallo a me petita reparatio cum partes ad
necessarium contraxisset examen post multas allegationes quas
iudicia ut inualidas respuerunt orta praescriptio est quae
adsereret nouari tempora possessore mortuo debuisse nam
constabat non modo flauianum qui propositam legibus quaestionem
primus exceperat sed etiam successorem eius finem fecisse
uiuendi

 ad hoc promissa est lectio ueluti probatura indiciis
nouationem tantum petitoris heredi esse decretam quod uerbo
quidem adsertum sed sanctionibus non probatum contrariae legis
recitatione conpressum est secutus igitur scita manifesta et
nullis principum uacuata responsis cessare processum negotii
indicaui cum lis alteri denuntiata aliam personam temporibus
nouationis etiam exactis tenere non posset

 tunc oblatis prouocationis libellis suspensa sententia cuius
meritum perennitas uestra lectis gestis ac refutatoriis
cohaerentibus aestimabit ego in referendo prolixus esse non
debui cum paene in ipso actionum uestibulo repulsa legibus causa
constiterit

 xxxiii ddd nnn ualentiniano theodosio et arcadio semper auggg
symmachus u c praefectus urbis  

 in causis appellationum malo ius potestatis infringere quam
interpretationum dubia sustinere praesertim conscius haud
iniquae iudicationis cui nonnihil honoris eueniet si
aeternitatis uestrae oraculo roboretur domini imperatores
ualentiniane theodosi et arcadi inclyti uictores ac
triumphatores semper augusti

 tuli igitur constantium suarium temere prouocantem cum ex
rescripto numinis uestri statum quem theodosio absenti ademerat
reformassem mota enim uestra clementia supplicationibus querulis
breui examine iussit inquiri an theodosio extra conflictum
locato ac deinde ne rebus excederet prouocante possessionem
corporum constantius esset indeptus allegata igitur praeceptione
diuina primo cognitionem totius negotii quamuis speciatim mihi
tranquillitatis uestrae delegatione mandatam uiri clarissimi
uicarii praesentiae reseruaui siquidem uidebatur haec causa
ceteris prouocationibus esse coniuncta quae u c prodecessori
meo negabantur admissae et alterum mecum sumpserant cognitorem

 dehinc ubi eam partem quae ad illius temporis iudicem
pertinebat uestro retinuistis examini appellationis inquisitione
discreta cum iam participem iudicii non haberem turbatae
possessionis querellam rescripto obsecutus audiui et quia
theodosium iudicio non interfuisse constabat quo sibi demptas
questus est facultates nec ulla precum mendacia constantius
detegebat executus sum circa germanum supplicatoris heredem
caeleste iudicium reformato statu quem claruit mox proposita
appellatione defensum licet custos subditus quaestioni libellos
quos theodosius publicauit apud se resedisse memorauerit
nihilominus oboediens imperatis statui ut fides gestorum
superiorum ad augusta scrinia mitteretur

 hinc orta est prouocatio cuius uel iustitia uel contumacia
sacro expendetur arbitrio interea constitutionis memor
sequestrari mobilia fructusque praecepi ne medii temporis
usurpatio abutatur indebitis omnium gestorum fida documenta cum
supplementis partium relationi ex more sociata sunt ut diu
fluctuanti causae tandem stabilem terminum diuino ore ponatis

 xxxiu d n ualentiniano semper aug symmachus u c praefectus
urbis  

 omnes qui ad amplissimos honorum gradus iudicio clementiae
uestrae uel fauore prouehimur summo studio debemus eniti ut
famam saeculi suggestionum ueritate tueamur domine imperator
ualentiniane inclyte uictor ac triumphator semper auguste quod
enim genus gratiae beneficiis principum rependendae fortuna inpar
inueniet si fidem deserat quae sola munit imperium

 contemplanti mihi igitur rescriptum numinis uestri quo arcae
uinariae debita a praefecto eius temporis quo contracta dicuntur
erui censuistis silere fas non fuit quid temporum uestrorum
congruat aequitati iam primum stupere me fateor caelesti
mansuetudini uestrae totius orbis negotiis occupatae et cui ideo
inter multa curarum summatim nonnulla tractanda sunt litteras
diui constantii ita esse suggestas ut comminatio sub condicione
deprompta instar cuiusdam debiti duceretur dehinc tacitum quodam
casu de ea parte rescripti quae tenebat officium ut persona
iudicis tamquam uilior apparitorum suorum inpunitate premeretur

 tertio quod ea summa solidorum quam cognitio et relatio uiri
inlustris decessoris mei ex maiore parte solutam probauit
aerario tamquam debita et intacta deposcitur namque xi milia
ccccxlui solidos ex eo anno qui sergii et nigriniani sequitur
consulatum sacris accessisse thesauris et praefecturae inquisitio
et discussorum litterae et u c decessoris mei scripta
docuerunt

 inter haec igitur tam multa ualida fidem clementiae uestrae
debitam silentio uiolare non potui cum uestrum quoque numen
aduerterem solita cautione neque iudicis nomen signasse rescripto
et aestimasse quod conueniendus luce frueretur nam quando
clementia uestra uim ueteris comminationis in mortuum
tetendisset cum etiam grauium noxarum poena in uitae fine
soluatur at uero iste terror diui principis litteris
conprehensus ne uiuentem quidem posset urgere grauia enim
subiectis saepe minitamini acuendi potius studio quam nocendi
hoc etiam diuus genitor tuus in omnium semper animis et ore
uicturus pia lege constituit qui sententias quoque sub
comminatione depromptas effectu atque exsecutione uacuauit

 hanc uero condicionem quam diuus constantius adiecit litteris
suis multa quae post uisa sunt subruerunt nam eodem principe
adhuc orbem regente ad tertullum praefectum urbi memorabilem
uirum migrauit exactio quae si hominis non potestatis fuisset
circa personam prioris iudicis oportuisset haerere nec multo
post tempore inclyti iuliani maximum pari honore tunc praeditum
tituli istius cura conuenit

 diuo etiam parente numinis tui romana iura et fata moderante
praefectis ac discussoribus haec mandata prouincia est et per
uices administrantium publici debiti cucurrit exactio nouissime
relatus in caelum germanus clementiae tuae cum ipsum basilium c
u haberet adpositum qui personis iudicum non pepercit
primiscrinios urbani officii quorum sollicitudo per successiones
exigenda curauerat uel soluendo nomini uel edendae rationi
fecit obnoxios

 itaque a u c ac probatissimo anicio basso et auentio uiro
spectabili frequentata cognitio et solutam maiorem partem debiti
deprehendit et prouincialium iudicum repperit sponsionem qua
professi sunt si urbanum cessaret officium per se huius tituli
integritatem posse sarciri si igitur haec legibus conferantur
pronuntiabit aeternitas uestra in professione uerum esse nexum
in comminatione terrorem quid quod proxime apparitio cogendis
prouinciarum iudicibus admota spem debiti emendi fecisse
suggeritur non est meum famae incerta sectari inueniet diuina
maiestas tua cur huic exactioni perpes cura defuerit

 nam socerum meum clarissimae memoriae uirum orfitum petit ista
molitio cuius heredes u c et inlustris officiorum magister
adscripsit litteris suis cum tuae mansuetudinis uerecundia
nullum sacro oraculo nomen expresserit quid ergo existimem
merito illius factum qui maior honoribus quam facultatibus ante
annos fere quindecim uitam peregit ut comminatio saepe lecta
semper omissa et nouis post sepulta decretis quam neque lex
diualis admittit et solutio magnae partis exclusit resurgat in
mortuum quae non obfuit ante uiuenti

 an meae potius contumeliae causa et ordinem tot ac talium
statutorum et diui gratiani recentem praeceptionem et discussorum
diligentiam et praefectorum cognitiones et relationis fidem
nouis suggestionibus arbitrer sauciari testor custodem numinis
uestri deum nihil esse quod iniuria dignus existimer quieto
mihi hanc praefecturam sine ulla adfectatione tribuistis si quem
forte mordet inuidia si alicuius desideriis rei publicae amore
non cessimus cogitet priuata odia aduersum leges exercenda non
esse

 postremo cognoscat si quis ille est me meosque successionem
clarissimae atque inlustrissimae memoriae uiri orfiti neque
ratione iuris neque bonorum aditione cepisse quaeso igitur ne in
contumeliam iudicii uestri et iuri et innocentiae fraus paretur
quando enim absentibus atque ignorantibus inter alios gesta
nocuerunt quis umquam sententiam numinis uestri inauditus
excepit quando comminatio ad heredes usque porrecta est certe
ut ipsam causam loquar quae me ac necessitudines meas uobis
propitiis nullo iure contingit pars maior debiti soluta
monstratur in euidentibus nominibus pars resedit cuius studio
absoluendi sunt debitores ut inplicentur innoxii

 quare insitam diuinis sensibus uestris oro iustitiam ne
aduersum diui gratiani definitionem aduersum rescripta tot
principum quae praefectis debita eruenda mandarunt aduersum
relationem quae uberiorem summam docuit exsolutam reliquum uero
secundum rectorum litteras exculpendum ab obnoxiis intimauit
ignaros negotii et paternae hereditatis alienos pulsari incongrua
conuentione patiaris neue exemplum nouum pius imperator inducas
ut successio omnium qui rei publicae profuerant ad liberos secura
non transeat

 multos haec forma retinuit et plerosque ut arbitror
iustius si qui forte prouinciis male uestris abusi sunt at uero
posteritas inlustris memoriae uiri orfiti nihil ex illo aliud
quam generis insigne quaesiuit meae tantum iniuriae studet ista
suggestio nam tenuitati illius frequenter exhaustae nemo
testamento nemo nostrum bonorum aditione successit unde
intellegit clementia uestra quod non metu familiaris causae quae
legibus tuta est sed temporum amore solliciter ne ad innocentiam
fisci uestri infructuosa tantum recurrat inuidia et haec quidem
cursim ne mandatum negotium conperendinatio differret tantum
pro coniugis meae rusticianae c f parte quaesita sunt cuius
germana multo angustior facultatibus ex etruriae longinquis
adesse praecepta est

 uestrum uero salutare numen omnes precamur ne quod de tot
prouinciis pro maiore parte iam redditum adhuc difficilis
exculpat exactio senatoriae domus inopinata labes speretur posse
persoluere multis nocuit ista condicio qui rei publicae
praefuerunt neque enim ius sit ut una familia nouo opprimatur
exemplo quaeso igitur ut gesta quae fidem relationis adserunt
audire dignemini legesque percenseatis quarum plerumque duritiam
pro clementia uestra decretis moderatioribus temperastis

 xxxu ddd nnn ualentiniano theodosio et arcadio semper auggg
symmachus u c praefectus urbis  

 felicitas quidem uestra indefessas populo romano copias
pollicetur domini imperatores ualentiniane theodosi et arcadi
inclyti uictores ac triumphatores semper augusti sed cautio
iudicum suggerenda non deserit ut diligentia muniat quod melior
fortuna promittit

 frumenti cotidianus usus in facili est olei tantum species
uictum plebis tenuiter inuecta sollicitat cuius rei u c
praefectus annonae partium suarum diligens executor
praetorianae amplissimae praefecturae ut ipse adserit dudum
fecit indicium missis de more breuibus qui angustias patefacerent
conditorum sed ingrauescente defectu sileri apud clementiam
uestram patriae cura non debuit cuius spes atque opes bonorum
principum fauore cumulantur

 quare omnes suppliciter oramus si expectatis preces qui uota
omnium beneficiis praeuenitis ut quam primum iudices africanos
super hac specie romanis horreis inferenda diuinus sermo
destimulet nam properato opus est priusquam reliquum profliget
diurna praebitio addite igitur hoc munus ceteris quae praestare
consuestis ut cuncta saeculi bona pari adfluant largitate

 xxxui ddd nnn ualentinano theodosio et arcadio semper auggg
symmachus u c praefectus urbis  

 dies noctesque sollicitor ut prompto obsequio diuinae
clementiae uestrae iussa promoueam siquidem non licet longa
conperendinatione differri iustitiae ac legibus amica decreta
domini imperatores ualentiniane theodosi et arcadi inclyti
uictores ac triumphatores semper augusti unde cauto opus est ne
existimationem meam per alios adlata praeceptis tarditas
deuenustet

 nam cum de macedonio secus de re publica merito itemque
ammiano dudum mihi iudicium perennitas uestra legauerit ammianum
quidem protectorum adtestatione cognoui cum urbis uicina
contingeret languore consumptum de macedonio uaria iactantur
quem iam pridem debuit custodum sollicitudo perducere

 quaeso igitur mansuetudinem uestram ne mihi fraudi sit mora
alieno studio aut torpore contracta simulque deprecor ut
uenerabilis aeternitas uestra singulatim quaerenda distinguat si
forte designatum reum cognitioni meae prosequentium cura
tradiderit

 xxxuii ddd nnn ualentiniano theodosio et arcadio semper auggg
symmachus u c praefectus urbis  

 soli omnium potestis aeternae urbis expensas a defectu
sumptuum uindicare domini imperatores ualentiniane theodosi et
arcadi inclyti uictores ac triumphatores semper augusti
maiestati autem uestrae subditae potestates tantum mediocribus
causis ualent ferre medicinam magnarum uero rerum mole
superantur

 ad uos igitur salutaria numina conuolamus et opem largam
populi romani inploramus aerario cum iam diu nihil solitorum
uectigalium decretae prouinciae contulerunt atque ideo iustus est
metus ne cessantibus subsidiis necessaria deserantur quae
hactenus personae tenues alieno ut queruntur aere tolerarunt
super hoc etiam reuerendus ordo consultus cum per se mederi
adfectis rebus nequiret opem uestrae perennitatis orauit edita
ratio est uectigalium quae hispaniensis atque alexandrinus
inuehere debuit commeatus expensionum quoque titulos conpetentes
officii cura digessit

 quaeso ut omnibus quae cohaerent libenter inspectis
utilitati publicae uelox remedium porrigatis urgentibus enim
causis negari non potest inlatio sollemnis inpendii quare ferte
propitii ut soletis auxilium et qui mentibus piis noua populo
romano beneficia defertis etiam prisca seruate atque urbi
uestrae adnuere dignamini et quod praetermissio praeterita
suspendit et quod futurus usus expectat

 xxxuiii ddd nnn ualentiniano theodosio et arcadio semper
auggg symmachus u c praefectus urbis  

 in negotiis tempore ac iudicatione finitis cessare aequum est
longae orationis excursum ne et numinis uestri salutares actus
oneret sermo prolixior et sine argumento rerum loquacitas morosa
displiceat domini imperatores ualentiniane theodosi et arcadi
inclyti uictores ac triumphatores semper augusti

 cum in iudicio moderatoris apuli inter marcellum qui se
deiectum possessione questus est itemque uenantium stratorem ut
ipse confirmat eiusque germanam batrachiam causa uiolentiae
disceptaretur prouocatio a reis inconsulta processit quod
prouincialis cognitor promissis litteris ad uicariam potestatem
susceptum retineret examen tunc auditorii sacri iudex rectoris
adfatu super appellatione consultus et praeiudicialem multam
statuit a prouocatoribus inferendam et ipsum quaesitorem crimini
dedit cum executione uindictae

 post haec obreptionibus partium nonnulla gesta sunt ut
iudicatio consummata traheretur nam et uir spectabilis decessor
meus cum multam didicisset exactam quam decreto sacri auditorii
appellatio praeiudicialis agnouerat statuit causam criminis ad
se debere transferri et ego idem secutus partes in examen acciui

 sed cum et tempus reparationis esset emensum et poenam
prouocationis aut expectaret aut sumpsisset aerarium uiolentiae
quoque causam uenantii ac batrachiae professio ac quorundam
capitalis damnatio terminasset pronuntiaui cognitionem sacri
cessare iudicii et uenantium quem u c et inlustris officiorum
magister iusserat exhiberi censui agenti in rebus decentio quo
proseguente uenerat esse reddendum

 sed cum uenantii stratoris inlicitam usurpatamque militiam
marcellus argueret quod decurionum adscriptus albo ut gesta
docuerunt aduersum leges ad palatina castra transisset non
debui obiecta reticere ut in ea re quae modum mei egrediebatur
examinis aeternitas uestra ipsis legibus quas tuetur augustior
iudicaret

 xxxix ddd nnn ualentinano theodosio et arcadio semper auggg
symmachus u c praefectus urbis  

 facit plerumque ratio aut fortuna causarum ut in controuersiis
alter aequitate alter iure nitatur tunc humano labante
consilio deliberatio cognitoris ad clementiae uestrae recurrit
oraculum domini imperatores ualentiniane theodosi et arcadio
inclyti uictores ac triumphatores semper augusti quod etiam
praesentis negotii qualitas depoposcit

 nam musa annos egressa legitimos cum in partem rerum
paternarum syntrophium quereretur admissum quem ueluti adultae
suae fratrem dolus acholii curatoris adsciuerat integri
restaurationem suffragio iuris accepit sed multis
prouocationibus uariisque tracta iudiciis intra metas iusti
temporis nequiuit exequi propositas actiones

 ut res monebat amissum beneficium remedio integrauit
supplicationis sed idem mulierem casus etiam rescripti sacri
humanitate fraudauit siquidem mensium quattuor dilata
curriculis supremo die temporis impetrati excidit cognitore quem
successor adueniens praemisso interdicto potestate priuauerat
post haec cum uellet infelicem causae lapsum reparatione sarcire
obiectu constantinianae legis explosa est quae extra ordinem
temporibus indultis longiorem negauit excursum

 secuta est prouocatio iudicatum ubi uentum ad sacrae sedis
examen et eadem constitutio a faustino herede acholii curatoris
rursus ingesta est pars procuratoris cui actiones musa
mandauerat non suo uitio causam cecidisse temporibus adprobauit
ad hoc parentum numinis uestri diuorum principum protulit
sanctionem quae inter reliquas exceptiones reparationem
iurgantibus tribuit si per cognitorem causa labatur

 cum igitur et in constantiniana lege qua reparatio adimitur
temporibus extra ordinem datis casus iste cessantis disceptatoris
non sit exceptus et recentiora scita diualia cunctis negotiis
reparatione subuenerint si forte a iudice deserantur facilis in
alteram partem esse non potui sed quod unum remedium conuenit
rebus ambiguis fortunam curiosi luctaminis augustissimis legum
arbitris reseruaui gestis omnibus de more subiectis ut eorum
lectio insinuationis meae adstruat ueritatem

 xl d n ualentiniano aug symmachus u c praefectus urbis  

 urbium populorumque luctamina quoniam sunt maiora priuatis
cedenda sunt iudicio augustiori domine imperator ualentiniane
inclyte uictor ac triumphator semper auguste merito
puteolanorum ac tarracinensium causam quae post campani
moderatoris examen ad sacrum auditorium ex prouocatione migrauit
cum perspicerem pari lance libratam maiestatis uestrae arbitrio
reseruaui

 est autem de quo agitur eiusmodi puteolanis municipibus
diuus constantinus centum quinquaginta milia modiorum in
alimoniam ciuitatis indulsit quae summa a diuo constante regente
rem publicam media parte mutilata est post constantius aeque
relatus in caelum supplicatione deposita annonam puteolani
populi uiginti et quinque milium adiectione cumulauit atque ita
factum est ut centum milia eiusdem populi uictus acciperet

 sed diuo iuliano moderante rem publicam cum lupus consulari
iure campaniae praesideret et tarracinensium contemplaretur
angustias quod nihil subsidii decreta dudum oppida conferebant
ne commoda populo romano ciuitas quae lauacris publicis ligna et
calcem reparandis moenibus subministrat defectu subito exhausta
succumberet quinque milia et septingentos modios puteolanis
municipibus derogatos tarracinensium usui deputauit et
amplissimae praetorianae sedi statuta et definita suggessit
mamertinus id temporis praefecturae honore pollebat is cum
disposita roborasset nihilominus arbitrium imperiale consuluit
neque ullum responsum quod eo tempore bello persico rector
imperii tenebatur accepit

 exhinc per aliquot annos cucurrit ista praebitio donec
capuana legatio apud diuum atque inclytum gratianum germanum
numinis uestri sua tantum damna deplorans eum frumenti numerum
quem cerealis ex multis urbibus romano populo uindicarat restitui
omnibus impetraret sed occasione rescripti cum sola triginta et
octo milia modium quae horreis aeternae urbis accesserant
prouincialium recuperasset alimoniae etiam quinque milia et
septingentos modios puteolani municipes tarracinensibus
abnuerunt

 cum igitur haec causa in iudicium prouinciale uenisset u c
consularis non considerata summa quae rescripto diui principis
tenebatur iudicatione generali omnia puteolanis reddenda
decreuit uerum post appellationem cognitio auditorii sacri cum
illum frumenti modum qui campanis fuerat restitutus a quinque
milibus et septingentis modiis quos ob necessitates urbis
aeternae ciuitas tarracinensis accepit discretum esse
perspiceret manente decreto diualis oraculi ea subsidia quae
tarracinenses iudicio lupi et mamertini praefecti confirmatione
capiebant nec roborare potuit cum responsi sacri nulla extaret
auctoritas nec demere ciuitati ne populus utilitatibus aeternae
urbis obnoxius iustis commodis indigeret

 ergo ut in rebus dubiis fieri amat ad clementiae uestrae
salubre iudicium conuolamus licet defensio puteolana post
promissam relationem in cassum crediderit prouocandum praesto
est gestorum fides quae perennitatem uestram possit instruere
quaeso atque obsecro ut negotio multa aetate nutanti tandem
stabile remedium deferatur

 xli ddd nnn ualentiniano theodosio et arcadio semper auggg
symmachus u c praefectus urbis  

 certum atque dilucidum est nihil esse tam familiare legibus
quam uestra decreta domini imperatores ualentiniane theodosi et
arcadi inclyti uictores ac triumphatores semper augusti sed
executorum praua interpretatio dum supplicantibus fauet
plerumque iussa corrumpit statuerat receptus in caelum germanus
numinis uestri cum marcianus dudum protector aggareae bona
tamquam uacantia postulasset ut si ea hereditas scriptum
successorem uel legitimum non haberet in ius fisci tamquam
domino nuda concederet tunc insinuato per rationalem patrimonii
modo opperiretur petitor quid ei sacra deferret humanitas

 annus fere secundus est ut per defensores et rationales
augustissimae domus contra iustitiam sollemnis oraculi scripti
fatigantur heredes licet iam sextus annus a testamenti
recitatione numeretur nouissime fortuna causae inpetibilem
scopulum foedae cognitionis incurrit nam cum apud uirum
perfectissimum rationalem bassianum primo delator bonorum
secundum sacra scita proderetur nouo ausu calcata praescriptio
est

 dehinc cum testamenti iure confecti fidem recitatio
publicaret cahunnia inanis obiecta est quod signatores nescio
quid legati ex eadem uoluntate cepissent adduntur etiam
rescripta diualia quibus adstipulatio cuiusdam remota est qui
suam iuuisse causam testimonio diceretur quasi uero simile esset
exemplum aut tenuis honor quo subscriptores ob amicitiam
defunctus adsperserat legitimum posset abolere iudicium nam si
his legibus uiueremus inimicis signatoribus tutius uterennur
quorum offensa nihil de testatore humanitatis exigeret

 piget dicere in quinque numero solidis potissimum
subscriptoris fuisse legatum ceteris enim magis commemoratio
honesta quam pecuniae quaestus accessit ergo aut extremae
paupertatis successio fuit si putatur exiguus honor fidem
legitimi iudicii sauciasse aut si census hereditarius
existimatur uberior aliena est a suspicionibus breuis summa
legati quis non familiarissimum quemque signandis adhibet cum
extrema conduntur lam quid mirum est si in oculis positus
mereatur aliquod monumentum religionis qui meruit aduocari

 non fero signatorem cui pars bonorum magna defertur nam etsi
integra conscientia non tamen sincero pudore ditatur at uero
haec leuia pignora aut amoris gratia aut testatoris uerecundia
relinquuntur nihil huic religioni nouis legibus derogatum est
manet iste usus et uobis iura seruantibus semper manebit unus
et solus post humani generis memoriam rationalis emersit qui
exemplum nouae iudicationis induceret

 hinc orta est prouocatio quae ubi auditorium sacrum decreto
etiam uestrae legis intrauit rursus eludendi iudicii causa
propositum est inane commentum ut ab inlustri uiro priuatae rei
comite delegata cognitio diceretur rationalis examini atque ideo
rursus ad eiusdem iudicium debere transferri cum omnis quaestio
ex precibus marciani dudum protectoris et uestrae clementiae
largitate descendens sacro potius auditorio ex prouocatione
conpeteret accedente etiam proxima sanctione quae indiscrete
huiusmodi appellationes sedi quae uicem principum tuetur prisco
iure commisit

 examinatis igitur omnibus pronuntiaui bona obnoxia non esse
rescripto cum uestri numinis aeterna iustitia si scriptis aut
legitimis successoribus uacaret hereditas fiscum statuisset
admitti has autem facultates marcellus bizias et heliodorus
iusta defuncti uoluntate cepissent tunc sententiam meam defensor
uenerabilis domus inusitata prouocatione suspendit

 sed cum huius rei nullum exemplum cognitionalis extare
suggereret nihilo minus obiectam uocem libenter admisi et
relatione summatim cuncta conplexus gestorum quoque documenta
subtexui praesumens bonis placitura principibus quae secundum
leges pro fama temporum iudicaui xlii ddd nnn ualentiniano
theodosio et arcadio semper auggg symmachus u c praefectus
urbis petronianus urbanarum dudum cohortium miles ad
corniculorum gradum inculpati laboris diuturnitate prouectus more
institutoque maiorum testimonium meruit castrensis industriae
quod ceteris quoque post honestum cursum stipendiorum iudicia
detulerunt domini imperatores ualentiniane theodosi et arcadi
inclyti uictores ac triumphatores semper augusti dignum est
igitur diuina temporum uestrorum felicitate ut peractam sine
offensione militiam si perennitatis uestrae pius uultus
adriserit praerogatiua sollemnis exornet

 xliii d n ualentiniano semper aug symmachus u c praefectus
urbis  

 curae mihi est ut qui animis et maiestate congruitis mutua
honorificentia gaudeatis dignum est igitur domine imperator
ualentiniane inclyte uictor ac triumphator semper auguste ut
decretum senatus ad inuictissimos fratres numinis tui si ita
placet clementia tua insinuante perueniat

 quonim auctor et parens ut dudum u c et inlustri officiorum
magistro scripsisse memini statuarum equestrium honore
decoratus est quas ei ordo uenerabilis africani et brittannici
belli recordatione decreuit ea scilicet causa ut iustis
superiorum ducum titulis praesentium circa uos deuotio
prouocetur

 xliu ddd nnn ualentiniano theodosio et arcadio semper auggg
symmachus u c praefectus urbis  

 cum mancipes salinarum magno ex numero ad paucos redacti
necessitatis publicae molem ferre non possent delata
supplicatione meruerunt ut his obsequiis ante secreti atque
excusati fuerant redderentur et ex aliis corporibus seu
uacantibus iusta supplementa incunctanter acciperent domini
imperatores ualentiniane theodosi et arcadi inclyti uictores ac
triumphatores semper augusti allegata igitur praeceptione
diuina cum plerosque consortio suo ante secretos muniri
macedonii suffragio repperissent relationem super eorum
muniminibus impetrarunt uestrae tantum clementiae liberum est
inique elicita rescripta rescindere

 tunc urgente defectu nauicularios aeque lignorum obnoxios
functioni ad parem sollicitudinem uocare coeperunt ut utriusque
corporis cura coniuncta indiscretum munus agnosceret at illi
nonnullos de turmalibus suis tradere maluerunt quam in societatem
tanti oneris conuenire itaque factum est ut uolentibus iisdem
certi homines mancipibus iungerentur nunc perennitatis uestrae
stabilem censionem publica causa deposcit ne obreptiuis
supplicationibus subsidia integrati corporis subruantur

 relationi gesta coniunxi tam de his habita quos macedonii
interuentus absoluerat quam me disceptante confecta quibus sine
uexatione cuiusquam uoluntas nauiculariorum nonnullos mancipibus
deputauit erit iam sacrosancti numinis uestri et illorum
antiquare suffragia quos ostenditur ambitus liberasse et his
obstruere aditum supplicandi quos sui corporis adiudicauit
adsensus

 xlu d n ualentiniano semper aug symmachus u c praefectus
urbis  

deuotione et more commonitus magistratuum nomina quibus uarias
functiones designationum tempore amplissimus ordo mandauit
aeternitatis uestrae perfero notionem ut muneribus exhibendis
aut subeundis fascibus destinatos cognitio imperialis accipiat
his copulati sunt quos senatui uestro recens ortus adiecit
prolixus in talibus rebus esse non debeo cum decreti publici
fides gestorum potius insinuationem postulet quam largum
referentis eloquium

 xlui ddd nnn ualentiniano theodosio et arcadio semper auggg
symmachus u c praefectus urbis  

 etiamsi prisca institutio mittendis ad clementiam uestram
censuum breuibus cursum uel ordinem non dedisset domini
imperatores ualentiniane theodosi et arcadi inclyti uictores ac
triumphatores semper augusti diligentia tamen boni saeculi
fidem publicae instructionis exigeret siquidem conuenit
principes et parentes humani generis edoceri quid reuerendo
ordini uel senatorum nouorum accessus adiciat uel glebae
excusationibus detrahatur

 harum rerum aeternitati uestrae fidum exhibebit indicium
trimestris instructio quam sollemniter sumptam de officio
censuali paginis relationis adnexui ut maiestas uestra cognoscat
qui in amplissimam curiam collegarum numerus influxerit et quid
censibus senatoriis aut noui professio incrementi dederit aut
exemptio ueteris amputarit

 xluii ddd nnn ualentiniano theodosio et arcadio semper auggg
symmachus u c praefectus urbis  

 bellorum quidem uestrorum gloriosos exitus fama non occulit
sed maior est uictoriae fides quae oculis adprobatur domini
imperatores ualentiniane theodosi et arcadi inclyti uictores ac
triumphatores semper augusti dudum fando acceperat romanus
populus caesorum funera sarmatarum at nunc confirmata est
nuntiorum laetitia spectaculo triumphali iam minores non sumus
uetustatis exemplis uidimus quae lecta mirabamur catenatum
agmen uictae gentis induci illosque tam truces pridem uultus
misero pallore mutatos stetit harenae medio subiecta uoluptati
quae fuit ante formidini et adsuetae armis gentilibus manus
gladiatoria instrumenta timuerunt

 felicem nimis belli istius ducem qui diuinae clementiae
uestrae fretus auspiciis ex hostium numero alios ad securitatem
prouinciarum penitus extinxit alios ad laetitiam plebis martiae
reseruauit merito illi iudicia uestra respondent iure in
litteris imperialibus saepe celebratur neque enim tanta deuotio
digniorem possit inuenire praeconem sit uobis frequens usus ac
facilis laurearum et eos qui forte ausus inpios in romanum nomen
extulerint fortitudo militum capiat harena urbis expendat
perpetua haec deuotis ciuibus uirtutis uestrae tamquam tributa
praestetis

 xluiii d n ualentiniano semper aug symmachus uc praefectus
urbis  

 certa officia sunt omnium potestatum praefecturae urbanae
proprium negotium est senatorum iura tutari domine imperator
ualentiniane inclyte uictor ac triumphator semper auguste quare
partium mearum conuentus necessitate allegationibus
clarissimorum uirorum iusta poscentium deesse non potui a quibus
pleraque seruitia palatinus eusebius iussus eruere ut bonorum
catuli clarissimae memoriae uiri quaestio iudicationibus
sacrisque responsis consumpta repetatur optimatium querimonias
qui dudum partis fruuntur exciuit

 uentum est igitur ad leges executore cupiente quae
contradictio repellebat inplorataeque uestri numinis sanctiones
quae senatorum controuersias transferri ab urbano foro ad
peregrina uetuerunt sed cum adsererem non eandem praerogatiuam
esse seruorum quibus supplicantibus certum perennitas uestra
detulit cognitorem responsum est quod fortunas clarissimarum
personarum precatio subtilis incesserit

 inter haec cum donatus adsisteret ceteris precatoribus sacro
iunctus oraculo quaesiui ut mos est ne eodem nomine alius
subderetur quae hominem condicio haberet et an ipse de catuli
iudicio suppficasset tunc ille hilariani clarissimi uiri seruum
professus ab illarum precum conscientia quas dicitur obtulisse
cum ceteris alienum se constanter adseruit atque ita uisa est
supplicationis fides etiam de auctore nutare

 adiecta sunt alia plena iuris atque rationis quod post
crebras cognitiones et rescripta ad relationem numerosa poenam
legis inciderint qui denuo contra uetitum supplicarunt extant
quippe sententiae quas cum prouocatio temptasset inhibere
consultus relatione diuus genitor clementiae uestrae finem posuit
quaestioni cui uictoriae fiscus accessit emolumentum bonorum
catuli clarissimae memoriae uiri ut adsertum est pro certa
parte sortitus

 cum igitur senatorum allegatio rescriptis ac legibus
niteretur maluerunt causam suam uestrae per me aperire iustitiae
quam legitimo uindicare iudicio securi decretorum quae et
necessitate iuris et diui patris ueneratione seruabitis itaque
seruos bona fiducia tradiderunt quos in praeiudicium absentium
post consummationem negotii aequitas temporum quantum
praesumimus non patietur audiri

 xlix ddd nnn ualentinano theodosio et arcadio semper auggg
symmachus u c praefectus urbis  

 quid habeat condicionis inscriptio prae ceteris nostis iuris
publici conditores domini imperatores ualentiniane theodosi et
arcadi inclyti uictores ac triumphatores semper augusti
prouisum est enim ne quis temere in alieni capitis discrimen
irrueret ut se eiusdem prius poenae sponsione uinciret

 secundum haec scita legum agens in rebus africanus
accusationem professus campano et hygino clarissimis uiris
uiolentiae crimen obiecit continuo ut seueritas exigebat reos
custodia militaris dissimulata dignitate circumdedit sed ubi
partes sub examine constiterunt multo luctamine patronorum
decursa cognitio oratione magis quam probationibus redundauit

 cum longa uerborum serie causa traheretur summates aricinae
urbis quos ut conscios accusator exciuerat adhibuimus
quaestioni gestorum ordinem sciscitamur omnium conuenit
adsertio nihil turbarum esse conflatum tunc ad eludendum
iudicium praesentia cuiusdam coepit exposci quem non tenebat
inscriptio eo denique res rediit ut a partibus africani
accusationis omissio desperatione peteretur supererat ut
crimine non probato in accusatorem formidata reis poena
transiret

 sed cum me africani militia pariter atque incauta adolescentia
permoueret malui iudicium de eo clementibus reseruare alia est
enim condicio magistratuum quorum corruptae uidentur esse
sententiae si sint legibus mitiores alia est diuinorum
principum potestas quos decet acrimoniam seueri iuris
inflectere relationi gesta subtexui partium quoque supplementa
sociaui quaeso augustissimam perennitatem uestram ut perpensis
omnibus sequenda iubeatis

