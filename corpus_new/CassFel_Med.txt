

 de medicina cassii felicis  

praefatio
i ad capitis dolorem
ii ad tineas capitis
iii ad pediculos
iu ad capillorum defluxionem
u ad alopiciam
ui ad cantabriem capitis
uii ad papillas uultus
uiii ad maculas albas
ix ad maculas nigras
x ad perniones
xi ad impetigines id est zernas
xii ad uerrucas
xiii ad stigmata
xiu ad labia hiantia
xu ad scabiem
xui ad pruriginem
xuii ad parotidas
xuiii ad collectiones
xix ad pendigines
xx ad fistulas
xxi ad empyemata
xxii ad carbunculos
xxiii ad reuma
xxiu ad ignem sacrum
xxu ad araneas
xxui ad scrofas
xxuii ad steatomata
xxuiii ad aurium dolorem
xxix ad oculorum passiones
xxx ad fluxum sanguinis ex naribus
xxxi ad polypum et ozaenas
xxxii ad dentium dolorem
xxxiii ad tussim humidam
xxxiu ad tussim aridam
xxxu ad tumorem faucium
xxxui ad ulcerationem faucium
xxxuii ad synanchicos
xxxuiii ad tetanicos
xxxix ad emoptyicos
xl ad pthisicos
xli ad asthmaticos
xlii ad stomachi passiones
xliii ad splenis passionem
xliu ad epaticam passionem
xlu ad renum dolorem
xlui ad uesicae passiones
xluii ad cholericam passionem et defluxionem
xluiii ad dysenteriam
xlix ad ictericos
l ad uentris et intestinorum reumatismum
li ad colicam et iliacam
lii ad podagram et arthriticam
liii ad ischiadicam et psiadicam
liu ad paralysim
lu ad quartanam
lui ad emitritaeum
luii ad typum tertianum manifestum
luiii ad typum tertianum non manifestum
lix ad typum cotidianum
lx ad efemeras
lxi ad causon
lxii ad freneticos
lxiii ad lethargicos
lxiu ad cardiacos
lxu ad apoplexiam
lxui ad pleureticos
lxuii ad canis rabidi morsum
lxuiii ad phalangionis morsum
lxix ad scorpionis ictum
lxx ad fugandos serpentes
lxxi ad epilepsiam
lxxii ad lumbricos
lxxiii ad elefantiasim
lxxiu ad ragadas
lxxu ad idema
lxxui ad hydropicos
lxxuii ad praefocationem matricis
lxxuiii ad procidentem matricem
lxxix ad metromaniam
lxxx ad aperiendam matricem
lxxxi ad accelerandum partum
lxxxii ad emorragian matricis
 praefatio  

 cum diuturno tempore sedulus mecum uoluendo carissime fili
de medicina tractassem omnipotentis dei nutu monitus placuit
mihi ut ex graecis logicae sectae auctoribus omnium causarum
dogmata in breuiloquio latino sermone conscriberem quae cum
perlegeris et usus fueris ad curam omnium corporum humanorum
cuncta experta reperies unde admoneo fili dulcissime ne quid
forte huic scripturae addendum uel minuendum existimes et ideo a
principio passionis capitis inchoantes scripsimus quoniam summa
ciuitas corporis a ueteribus dicitur caput et honorabile et
necessarium sensus hominis domicilium

 i  

 i ad tardum siue inueteratum capitis dolorem quem graeci
cephalaeam appellant et ad eius medietatis partem quam
emicranion uocant et ad uertiginosos quos ilingiontas appellant
et ad tenebrosos quos scotomaticos dicunt

 uniuersa haec in capite efficiuntur et est cephalaea ex omni
parte capitis inueterata passio quam graeci chronias diathesis
uocant uel totius membranae quae ossa capitis desuper
circumuestit superposita ossibus subposita cuti et appellatur a
graecis pericranios aut ipsius membranae partis quam consuete
emicranion dicunt si uero cum consensu radicum oculorum bulborum
ipsorum fuerit dolor manifestius in cerebro fieri ostenditur

 contingit frequentius ex perfrictione aut contrario adustione
aut uinolentia aut percussu aut uentositatis causatione
neruositatis membranae pericraniou supra dictae solet etiam et
austrinus aer iniurias capitis nutrire cum supra dictam
membranam uel cerebrum aquoso et frigido flegmate infuderit nam
hippocrates senior dogmatum princeps in aforismis sic ait austri
graues auditui caliginosi capiti grauabiles et dissoluti

 curationis autem tempore oportet aegrotum ex brachio
flebotomare si tamen aetate iuuenis fuerit et secundum naturam
corpus ostenderit siue multitudine suci plenum quod graeci
plethoricum uocant et si uenter abstinuerit clystere deducendus
erit ex decoctione coloquintidae et tenui centauria addito
modico melle et oleo anetino dandum etiam ieiunis tribus diebus
inter diem antidotum galeni quod picra appellatur

 et si adiutoria localia quae topica appellant oportuerit
adhibere turgentes materias uenarum media in fronte incides aut
certe si minime apparuerint sanguisugis totam operies frontem
aut cucurbitam occipitio conglutinabis addita scilicet
scarifatione

 et si forte ex plena habitudine totius corporis caput impleri
senseris quod quidem ex frequenti tinnitu aurium aut uertigine
aut ante oculos subiecta tenebratione magis agnoscitur galeni
cathartico dia tes aloes appellato humores per uentrem erogabis
si tamen senilis aetas minime impedierit quod catharticum
conficies sic aloes dr ii diagrydii dr ii coloquintidae
interioris carnis dr ii absinthii pontici dr i cum coliculi
suco colliges et catapotia in modum ciceris informabis ex quibus
ad uesperam cubaturis dormitum euntibus in oua sorbilia
competenter dabis aut certe illud purgatorium quod conficitur ex
diagrydio obolos iii cum aloes duplo conteres et cum mulsa
calida ieiunis sereno aere dabis

 transacto autem purgationis tempore si ex encauseos fuerit
dolor id est ex ustione aeris maxime tempore aestatis oxyrodino
id est aceto et rosaceo frigido caput embrocabis quod si ad
praesens non fuerit rosaceum omfacinum oleum mittes etiam et
frontem cum temporibus cataplasmabis pane ex posca frigida et
modico oleo rosaceo admixto et folio plantaginis

 si uero ex frigido fuerit dolor anetino oleo aut amygdalino
aut rutaceo calefacto uteris siue illo quod recipit herpillum
peucedanum castoreum cyperum samsucum hederae corymbos his
in uno simul cum aceto et rosaceo oleo aut spano concoctis caput
embrocabis et post fomentationem tenui lana cooperies et ligabis
post haec et frontem cataplasmabis amygdalis amaris tritis aut
molli rosa siue arida infusa et puleio admixto aliquando ex pane
et aceto mentae foliis aut persici admixto haec omnia erunt
frequenter mutanda

 item aliud quod adhibendum probatur dispari temporum dolori
nam graeci eterocraniam uocant ut est erucae semen et nucleum
desuper aequali modo conteres ex aceto oblinies aliud aloen et
ammoniacum et masticen cum aceto teres et illines

 ad emicranion uero aloes et crocomagmatis partes binas
euforbii partem unam cum aceto teres tempus oblinies sed si
nimius fuerit dolor sacculo calida aqua infuso et expresso tunc
torrido sale repleto primo uaporabis et post uaporationem
sudorem deterges et sic medicamentum supra dictum appones etiam
et per nares apoflegmatizabis hoc modo cyclaminis herbae radicis
sucum et radicis betae sucum in unum commisces et tepidum
sedenti resupinato capite naribus infundes sed oportet primum
calidam mulsam in ore inferre uel gargarizare ne descensu
medicamenti ad inferiores partes per nares accepti plurimum
fauces adurant tunc inclinato capite per os aut nares humorem
decurrere dimittes

 si uero totum caput doluerit cauendum a cataplasmate uel
diuersarum rerum uaporationibus maxime in his qui ex plenitudine
capitis laborant obseruandum etiam et a comestione lactis uel
ab eis quae similiter implere caput noscuntur et omni neruositati
contraria probantur ut sunt nuces palmulae lenticula oriza
carduus oliuae nigellae et his similia

 si uero dolor minime fuerit exclusus cyclica curatione erit
depellendus hoc modo in primis capillaturam capitis detondes et
rades et si ieiunium minime ferre potuerint a solito minus
cibos accipiant inhibito uino aqua calida potabis tunc secunda
uel tertia die anagargarismatis confectione dia ysopu appellata
per palatum purgabis quod graeci dia tes yperoas dicunt hoc est
ysopi dr x thymi dr ui origani et staphisagriae dr
quaternas passi optimi eminam i aceti dimidiam partem herbas
ante diem infundes et diligenter feruere facies liquabis et
dabis gargarizandum potione una tribus diebus in sole ita ut
orario uelato capite dorsum ad solem ponat et per singulos dies
postquam purgauerit tepefacto oleo caput tangat et refectionem
accipiat simplicem ut sunt oua sorbilia et holera malua beta
atriplex cucurbita blitum ex iure pullino paruoque sale et
aneto cocta et piscem tenerum ut est turdus gobio aut asellus
uel scorpius aut scarus uel pullos gallinaceos aut columbinos
uel cerebrum haedinum assum aut certe porcinum et uinum
aquatissimum potet

 transactis uero tribus purgationis diebus propungentes
capillos medicinali psilotro in balneo facies id est
auripigmenti laminae unc is sandaracae s pumicis tusi et in
nouo cacabo assati et cimoliae cretae torrefactae ambarum
specierum scripulos senos calcis uiuae unc uiii tundes supra
dictas species et cernes et primo calcem cum aqua competenti
coques in nouo cacabo testeo ut non durius sed liquidum uideatur
et sic supra dictas species superasperges et leuiter coques et
penna gallinacea probabis quae non fuerit oleo polluta

 tunc paululum tepescere sines et sic caput contra
capillaturam lines cautius ne oculos contingat et cum
sufficienter cutem stringi senserint in uaporem mittes et cum
sudare coeperint oculis clausis uel supra linteolo ligatis totum
caput catafricabis et adiecta aqua calida lauabis et postquam
laueris asperso cantabro manibus moderate fricabis et iterum
lauabis

 tunc oleo perungues et solio descendere dimittes et post
unum diem in sole totum caput usque ad scapulas per dies numero
quinque dropace induces cuius dropacis confectio talis est
cerae picis siccae resinae pituinae nitri libras singulas
resinae frixae unc ui pyretri bituminis iudaici sulphuris
uiui ellebori albi adarces staphisagriae omnium specierum ui
uncias binas piperis et olei sicyonii uncias quaternas

 peractis uero dropacis quinque diebus in lauacro sympasmate
uteris quod conficies sic nitri libram i salis torrefacti unc
ui feclae bacarum lauri cyperi stafisagriae uncias singulas
samsuci et squinuanthi scripulos ui tundes in uno et tenuissime
cernes et uteris diebus tribus

 post haec uomitu ex radicibus uteris quem graeci dia
rafanidon uocant hoc est radices purgatas et lotas libra una
concisas et pridie in oxymelle infusas ex duabus mellis partibus
et una aceti comedendas dabis et cum mordicationem stomachi uel
thoracis senserit calidam aquam superbibendam dabis et immissis
pennis ori uel faucibus uomitum prouocabis et uario cibo nutries
ex diuersis uolatilibus uel quadrupedibus siluestribus ut sunt
capreae lepores perdices fassae et his similibus et etiam
conditum ex melle uel passo dare permittes

 post haec et sinapismo uteris hoc modo sinapis libras ii et
s caricas numero xu panis ex aceto infusi unc uiii haec
omnia singillatim trita et in uno simul commixta panno induces et
totum corpus illines si omne corpus curare uolueris uel si
ipsum caput solum curare uolueris panno ut supra dixi induces et
totum caput operies et dimittes ut operetur usque ad ruborem
cutis quem graeci finigmon uocant tunc in balneum mittes et cum
sudauerit caput in solio ut mergat imperabis et omnem cycli
curationem terminabis

 ii ad tineas capitis  

 tineas capitis graeci achoras uocauerunt emergunt frequenter
in corio capitis ex uiscoso quodam ac tenacissimo humore melli
simili ut etiam et ulcera corticosa ostendat

 in curationibus autem ob nimietatem humoris oportet in
principio purgatorium dare ut sunt catapotia galeni quae
superius in passione capitis scripta sunt

 sin uero fuerit parua hoc est modica ulceratio sufficiant
topica adiutoria adhibere quae nos localia dicimus ut est
psoricon medicamentum ad scabiem totius corporis inferius
scriptum per dies quinque praetonso pressius capite in sole bis
in die fricabis et cum uideris loca nimium humectari ptygmate
fouebis id est calida aqua in qua decocta sunt rosa murta sicca
cupressus rubi uiridis turiones siliquae graecae aridi rami

 et postquam fomentaueris cataplasmate uteris hoc est
lenticulam et cortices de malo granato coques simul in aqua et
teres separatim tunc commisces ex aequali modo et addito melle
et aceto linteolo inductum appones

 et cum uideris loca bene fuisse desiccata cerotario uteris
quod conficies sic sulphur uiuum bacas lauri herbam perdicion
id est parietariam omnia singillatim teres ita ut sulphuris
plurimum mittas tunc ceram cum oleo myrtino sufficienti resolues
et cum infrigidauerit rades et supra dictas species admisces et
inductum appones etiam et in lauacro caput ex sapone fricabis in
quo prius fuerit sulphur admixtum et si forte canosi capilli
fuerint nati frequenter psilotro emendabis caput

 iii ad pediculos  

 in cachecticis corporibus id est mala habitudine affectis
pediculosa passio generatur quam graeci pthiriasin uocant

 curationis autem tempore tali medicamento uteris hoc est
staphisagriae partes duas sandaracae et nitri partes singulas
cum aceto et oleo diligenter teres et caput perungues sed
oportet antea aqua calida salsa lauare et detergere et sic
unguere

 iu ad capillorum defluxionem  

 defluxio capillorum contingit ex debilitate corporis aut
macronosia laborantibus id est longa aegritudine aut laborioso
in feminis partu

 ob diligentiam uero curationis ladanum cum uino nigello
conteres donec mellis sumat crassitudinem et illines aliud
adiantou herbae rosmarini myrtae nigellae uiridis omnium trium
manipulos singulos aluminis lipari dr iii olei spani et aquae
et uini nigelli omnium trium eminas singulas coques ut ad
oleum redeant ita ut remaneat modicum humoris ne oleum ardeat
tunc liquabis et caput perungues

 u ad alopiciam  

 omnibus capillosis in locis ueluti rotundo schemate desertio
efficitur capillorum sed nomen alopiciae accepit siquidem
postquam fuerint curati tenues canosos et ueluti flauos capillos
ostendant sicut animalis uulpeculae quam graeci alopeca uocant

 curatio autem eiusdem passionis talis est minutas uel densas
scarifationis laceraturas dabis quas graeci amychas uocant et
super acriorem cepam quassatam fricabis aut nasturcii semen cum
sinape et aceto teres et illines aut catti stercoris partes duas
sinapis partem unam cum aceto teres et illines

 aliud auellanas combustas conteres cum axungia aut adipe
ursino et oleo de lucerna et illines ante uero ipsam alopiciam
nitro trito cum panno fricabis et illines aliud adipem ursinum
euforbio mixtum cum oleo de lucerna illines aliud stercus muris
cum aceto tritum et illinitum capillos educit

 ui ad cantabriem capitis  

 cantabriem graeci pityriasin uocant emergit frequenter ex
humore acri uel intemperantia corporis quam graeci acrasian
uocant nascitur quidem pruritus in superficie cutis capillosis
in locis ut etiam tenuissimas squamillas albi coloris emittant
cantabro similes unde nomen pityriasin accepit

 in curationibus uero lac ouillum seu bubulum uel caprinum cum
melle potui dabis pro comparatione pruritus etenim acredinem
humoris addulcat uel obtundit et non curiose sed simplici
inductione uentrem depurgat nec non etiam flebotomia ex brachio
erit adhibenda maxime si aetate iuuenes fuerint patientes et
secundum naturam plurimo sanguine abundauerint quos graeci
polyemos uocant aliud betam cantabrum nitrum faenum graecum
in uno simul decoques ex ipsa decoctione caput lauabis etiam et
sympasmate tali uti oportet murra aloe afronitrum sulphur
uiuum elleborum album ptisana sicca pari pondere contusa atque
cribellata in balneo aspergenda

 uii ad papillas uultus  

 tempore pubertatis et mediae aetatis ionthi saepius in uultu
nascuntur paruulas extantias ostendentes per quas cum cortex
unguibus fuerit abstractus humor sequitur tractuosus uel
mucilentus aliquibus uero longo tempore fundati solidantur et
occallati indecentem faciunt uultum

 curationis uero tempore accipies dragantum aqua infusum et
cum molybdaena trita commisces et simul teres donec mellis sumat
crassitudinem et ad uesperam illines uultum et dimittes tota
nocte tunc lucescente die cantabro lacte consperso faciem
fricabis et tepida aqua lauabis etiam et sympasmate blando in
balneo uteris sed oportet primo unguibus leuiter cortices
abstrahere et humorem exprimere et sic medicamentum supra dictum
linire

 uiii ad maculas albas  

 maculas albas graeci alphus leucas uocauerunt nascuntur
aliquando in uultu aliquando in toto corpore ex flegmatico nimis
acri uel salso humore

 quas quidem sic probabis si ex parte curari poterunt aut
certe omnino incurabiles ostendit superficies cutis id est
maculam candidam acu uel acuto flebotomo modicum punges ut non
nimis penetres et si lacteus humor fuerit exclusus omnino
incurabilis demonstratur si uero pro humore sanguis exierit ex
parte curari ostenditur

 propterea oportet flegmagogum purgatorium dare quod dicitur
elaterium conficitur sic accipies cucumeres amaros agrestes
maturos excitalos et in uas aeneum mittes alia die manu exprimes
et ipsum sucum sub feruenti sole siccabis et postquam siccatus
fuerit addes iterum ex ipso suco modicum ut bene crassescat et
fac trociscos drachmarum singularum ex quibus dabis unum cum
mulsa ieiunis hoc purgabis humorem frigidum id est flegmaticum
maxime a capite uel a fundo cerebri unde omnis neruositas
infunditur

 et post purgationem factam biduo uel triduo lacte caprino
nutries et post haec adhibebis adiutoria metasyncritica id est
quae renouare ualeant temperiem corporis naturalem ut sunt
desiccatoria sympasmata uel cetera quae de cyclo superius in
passione capitis scripsimus

 ix ad maculas nigras  

 maculas nigras graeci alphus melaenas uocant nascuntur
aliquando in uultu aliquando in brachiis aliquando in toto
corpore aliquando fuscae aliquando nigrae aliquando asperae
ueluti zernosae quas graeci lichenodes appellant ex
melancholico humore efficiuntur id est ex nigri fellis
redundantia

 propterea in principio curationis cathartico melancholicum
non solum semel sed frequenter purgabis quod catharticum
conficies sic epithymum optimum id est non uetustissimum et ex
locis maritimis sumptum quantitate semunciae i decoques in aquae
calices latiores numero iii usque ad tertiam partem tunc
diligenter liquabis et in ipsa decoctione misces oxymellis
coclearia iii et ieiunis dabis

 et post dies purgationis alio medicamento uteris ad maculas
nigras et zernosas et ad maculas nigras in uultu in feminis ex
abortione praecedenti factas uel ad ustiones solis quas graeci
ephelidas uocant etiam et cicatrices nigras ubicumque uenerint
haec confectio ad unitatem coloris cogit et conficitur sic
cumini drachmam i guttae ammoniaci et amygdalarum amararum
decoriatarum drachmas senas ellebori nigri drachmam i nitri
drachmas ii cucumeris agrestis suci ex radicibus expressi unc
ii mellis unc uiii conficies et maculas supra dictas fricabis

 etiam et in lauacro sympasmate uteris quod conficies sic
sulphur uiuum et nitrum et herbae draconteae radices et ibisci
radices siccas omnium quattuor unc singulas myrtae nigellae
siccae unc ii ellebori nigri et cameleontae nigrae radicis id
est sefra nigra ambarum specierum unc quaternas quae tundenda
sunt tunduntur et quae terenda sunt teruntur et simul commixta
iterum in uno usque ad ultimam tenuitatem teruntur

 x ad perniones  

 latini perniones a pernicie patientium locorum partium nomen
accepisse dixerunt graeci uero chimetla dicunt ab hiemis tempore
quod chimona uocant siquidem ipso in tempore supra dicta passio
nascatur cum tenera corpora glaciali frigore fuerint adusta
sequitur patientes circa articulorum loca pruritus quidam et
inflatio digitorum

 oportet in ipso initio ex decoctione rutae et murtae admixto
modico aceto et sale loca quae patiuntur fouere et diligenter
detergere tunc alumen liparum cum oleo conteres usque ad
crassitudinem mellis oblinies aliud adipem uitulinam
liquefacies et admisces turis mannae et similiter ut supra
oblinies aliud coques in oleo scillam citrinam et perungues

 aliud medicamentum ulceratis pernionibus conueniens aluminis
lipari et murrae et calcis uiuae et turis masculi omnium
quattuor unc ternas picis durae dr iu cerae unc ii olei
unc iii quae sunt sicca cum uino modico teruntur et sic
crassum cerotarium miscetur facit et ad uniuersa ulcera uel
uulnera

 xi ad impetigines id est zernas  

 impetigines quas graeci lichenas uocant latini uulgo zernas
appellant nascuntur ex melancholico humore rotundo schemate in
superficie cutis cum ingenti pruritu et asperitate et curantur
similiter ut maculae nigrae superius scriptae

 aliud trociscus appellatus a graecis lichenicos medens
impetigines recipit aluminis scissi et rotundi chalciteos
melanteriae qua sutores utuntur chalchanti lepidae aeraminis
omnium specierum sex drachmas quaternas sulphuris uiui dr ii
alcyonii dr xiu cantharidarum dr i aeruginis dr uiii
foliorum caprifici dr ui cumini dr iu aceti quod sufficit
conficies et in usu aceto mulso salito resolues et inlines ante
uero panno laneo aspero zernam fricabis et sic medicamentum
illines

 xii ad uerrucas  

 secundum graecos tres differentias habere uerrucae
ostenduntur nam dicuntur acrochordones quae sunt fundatae et
immobiles uel callosae sine dolore aliae uero mobiles et radice
debiles et modicum circa radicem haerentes in infantibus saepius
nascuntur et aliquando sua sponte cadunt quae cum digito
fuerint impressae dolorem faciunt similem morsibus formicarum
unde graecum nomen myrmeciae acceperunt sunt aliae asperae et
crepulae in similitudinem summitatis thymi unde a graecis thymoe
appellantur

 sed omnibus supra dictis una est curatio hoc est tithymali
lacrima quae est in similitudinem lactis frequenter ipsas
uerrucas illines et putrefactae cadunt radicitus aliud ad
myrmecias infantum coriandri uiridis folia cum sale trita
apponuntur

 xiii ad stigmata  

 stigmata dicuntur characteres nominati quos militantium
manus uel feminarum maurarum uultus ostendit

 tolluntur uero periculose medicamento discoriatorio quod
graeci ecdorion uocant est enim causticae et septicae uirtutis
id est incensoriae et putrificatoriae cuius medicamenti
confectio talis est cantharidarum sulphuris uiui alei bacarum
purgatarum chalcanthi dr quaternas picis liquidae dr ii
conficies et uteris facit et ad alia multa et ad rizonychias id
est radices unguibus excludendas

 xiu ad labia hiantia  

 labia hiantia siue crepula graeci chile caterrogota uocant
et curantur hoc modo oui interiorem membranam appones aut
adipis anserini cerae resinae terebintinae omnium trium paria
pondera in uino lento uapore commisces et in membrana de canna
illinitum appones membrana de canna dicitur illud rotundum quod
intra cannam inuenitur aliud ad ragadia et ad ulcera in labiis
gallam et masticen ex aequali modo conteres et cum suco ysopi
attici aut adipe anserino uteris

 xu ad scabiem  

 scabies a ueteribus duae esse probantur una est squamea
fusci coloris quam scabiem squamosam dicimus siquidem
corticosas squamulas in cute ostendunt quas graeci lepidas
uocant unde nomen a graecis lepra accepit creatur ex
melancholico humore et est curationis difficilis

 alia uero nascitur simplex ueniens ex humore acri uel salso
et curatur medicamento scabioso quod psoricon dicitur et
conficitur sic sulphuris uiui unc i et s picis siccae unc ii
cerae unc iii squillae medii unc ii et olei libram i
minutatim incides squillam et friges in oleo et liquabis oleum et
supermittes et resolues quae soluenda sunt et postquam fuerint
resoluta ab igne tolles et sulphur ad ultimam tenuitatem tritum
superasperges et moues donec coaguletur

 aliud psoricon emplastrum faciens ad scabiem et lepram
salicis corticis combusti et olei rosei unc binas cerae et
aeruginis rasae unc singulas solues ceram cum oleo roseo
cerotarium siccis praeteritis admisces et induces in linteolum et
appones et post tertium diem resolues et medicamentum auferes
et appones polentam ex aceto coctam et diligenter tritam et ipsa
uteris diebus tribus et iterum post polentam supradictum
inductum appones et haec facies usque ad perfectam sanitatem

 xui ad pruriginem  

 pruriginem omnem graeci cnesmonen uocant nascitur ex
acredine humorum propterea lac asininum seu ouillum ieiuno
potabis cum melle etiam et sapone in balneo uteris cuius
confectio talis est nitri sulphuris uiui nucum aridarum
adipis porcini saponis gallici apii uiridis foliorum paria
pondera facies saponem et uteris in lauacro feruenti

 aliud ad pruritum totius corporis terrae sardae terrae
cimoliae faecum uini exustarum myrobalani piesmatos id est
expressionis omnium specierum quattuor paria pondera commisces
et uteris

 aliud ad uniuersos pruritus si uero feruentes papulae
prorumpunt fabae pollinis et ptisanae siccae et moltae pollinis
polygoni herbae radicis siccae et tusae et cretae terrae
cimoliae torrefactae omnium specierum iu unc binas afronitri
turis masculi singulas unc conficies et uteris in balneo
accipies ex ipso puluere sufficientem modum et ex oui albore
conspersum corpori lines post haec cum sudare coeperit
confricabis et post balneum rosaceo et myrtino perungues

 xuii ad parotidas  

 nascuntur parotidae circa aurium partes unde nomine graeco
sic uocitantur et eueniunt frequenter in aegritudinibus malignis
 a graecis cacoethes appellatae sunt maxime illis fieri solent
qui ab aegritudinibus frigidam potionem praesumpserint et sunt
bonae quae subito inchoantes cum extantia in superficie cutis
apparuerint et cum competenti dolore et rubore competenti et
neque transuorandi officium negent neque somnos impediant sunt
aliae malignae quae contrarietate supra dictarum intelleguntur
contingunt iterum parotidae mox apparentes mox recedentes nullis
praecedentibus adiutoriis salutis periculum referunt ad
altiores pulmonum partes fugientes

 curationis tempore ad inchoantes parotidas medicamentum
diaforeticum sic facies cretae argentalis partes duas cimoliae
et sulphuris uiui partes singulas salis modicum cum aceto simul
teres et illines aliud butyrum cum sale tritum illines et super
lanam sucidam impones et ligabis aliud plantaginis folia ante
solis ortum collecta cum pane in posca salsa infuso et
cataplasmata sanat et disrumpit

 aliud cataplasma ad maturandas parotidas in aqua mulsa
adipem porcinum mittes et resinam terebintinam sufficienti modo
et in uno consolues et cum coeperit bullire mittes pollines
tritici superaspergendo et inductum praeuaporatis partibus ex
spongia sic appones et cum bene maturauerint in schemate
foliorum lauri aut myrtae chirurgia uteris et post sectionem
communiter ut cetera apostemata curabis etiam et super tiltario
tali emplastro uteris hoc est diaquilon unc ii cerae unc iii
olei spani quod suffecerit sed si forte cerotarium supra
scriptum ad praesens minime fuerit inuentum psittacio emplastro
uteris

 xuiii ad collectiones  

 collectiones graeci apostemata uocant nascuntur in toto
corpore et illae magis quae proxime cuti fuerint natae facile
et uisu et tactu cognoscuntur cum se extantia et durities ueluti
circumscripta cum rubore et dolore ostenderint et cum coeperit
supra dicta durities in saniolam conuerti his signis cognoscitur
maxime si maius fuerit apostema dolor quidem per membra
discurrit tensio etiam eiusdem loci patientis efficitur cum
grauedine dolores increscunt et febres nocturnae oriuntur et
dimissionis tempore circa collum uel thoracis partes modica
humectatio sudoris sentitur

 et propterea curationis tempore in ipso initio erit
festinandum et si fieri potuerit spargantur frigidis et
diaforeticis cataplasmatibus feruorem extinguentes curemus hoc
est coriandrum tritum cum pane posca infuso cataplasmabis et
frequenter mutabis aut uuae lupinae folia aut plantaginis folia
cum infuso pane nec non etiam et scarifationis competentes
laceraturas dabis quas graeci amychas uocant

 aliud si forte musculosis in locis aut glandulosis uel in
mammis fuerit tumor aut durities pulicinum semen quod graeci
psyllion uocant calida infundes et cum infrigidauerit et
inuiscauerit induces et appones

 si uero uideris minime posse spargi sed magis ad nutriendam
saniem declinare cataplasmate uteris ex triticeo polline et
resina terebintina quod superius ad maturandas parotidas
memorauimus et postquam uideris collectionem bene fuisse
maturatam et sicut hippocrates in prognostico dicit in acutam
deductam chirurgia uteris hoc modo pridie chirurgia curandum a
cena et uino abstinebis et lucescente die simplici correctione
diuisuram dabis nam graeci aplen dieresin uocant et cum
saniolam effuderis ex utraque sectionis parte sufficientes
particulas auferes ut in similitudinem folii lauri aut myrtae
artificio manus designes sectionem

 ubi uero membra complicari uideris ut exempli causa post
aurem uel sub ala incisuram facies hoc est rotundam quam graeci
strongylotomian uocant tunc siccis et tenuissimis lemniscis et
tiltario locum calcabis et desuper duplici ptygmate aqua frigida
uel posca infuso cooperies et addita spongia humectata ligabis

 sed si forte causa aliqua uena sectioni incurrerit et sanguis
abstineri minime potuerit chalciten crudum et tritum appones et
tilto locum calcabis et ligabis et tertia die solues et mixto
calido uino locum fomentabis aestate uero secunda die solues et
linteolis in mulsa calida infusis diligenter curabis
quinotetarum scilicet regulam intuens id est ut si uideris ulcus
siue uulnus putre uel sordidum contrariis medicamentis
depurges si concauum suppleas ac si supercarnosum deprimas
si aequale in cicatricem inducas

 xix ad pendigines  

 pendigines siue sinus graeci colpus uocauerunt contingunt
frequenter quotiens uulnera uel apostemata inerti chirurgia
fuerint secta uel mala positione nata et cum sua sponte rursum
eruperint minimeque per inferiores partes humorem uel saniolam
excluserint pendigines uel sinus faciunt

 propterea curationis tempore diacartum uino mulso admixtum
per auliscum fysarium siue aeneum siue osseum uesicae porcinae
aptatum inicies et postquam inieceris molli tilto uel strictorio
ori uulneris immisso ligabis ita ut ligatura a fundo pendiginis
incipiat ut orificium libere habeat quo possit humor decurrere
etiam et schema iacendi patientibus tale esse oportet ut semper
orificium pendiginis iusum meatum habeat quod graeci cata
yporrysin uocant

 tunc alia die solues et mulsa calida delauabis et iterum
medicamentum supra scriptum diacartum inicies aut certe chloran
emmoton appellatam ex ueteri oleo liquidius solutam

 et postquam uideris pendiginem a sordibus purgatam fuisse
cephalico medicamento melli despumato admixto et e moto tilto
apposito siue collyriis factis ex eodem cephalico cum melle
pastillato sub hora formatis competenter carnificabis etiam et
diaiteon emplastrum superimpones latius inductum ut etiam
uicinas partes colpi ipsius cooperiat ita ut ad os uulneris
forpice emplastrum aperias et sic superimponas etiam et super
emplastrum plenarium ex linteolis duplicatis appones et ligabis

 et cum coeperit pendigo saniem candidam et crassam emittere
et secundum quantitatem minus a solito excludere collesin
futuram significat id est glutinationem tunc ea quae iniciebas
paulatim deducendo ad os uulneris tantum apponas ne
conglutinationem factam dissipes et iterum cum uideris saniolam
tractuosam uel uiscosam exire tiltum ex linteolo tenui appones
et super emplastro uteris et sanabis

 xx ad fistulas  

 fistulas graeci syringas appellant et sunt ulcera
pendiginosa et intrinsecus callosa neque in cicatricem uenientia
et si uenerint iterum resoluuntur et in orificio aliquando
cortizones ostendunt quos graeci efelcidas uocant

 in curationibus uero si membri uel loci qualitas exegerit
melius est fistulam ferro nudare id est ex flebotomo uel
syringotomo appellato et omnem callositatem occultam artificio
manus uisibus pendere et secundum rationem curare quod graeci
cata logon appellant

 si uero loci uel membri ipsius qualitas usum chirurgiae
prohibuerit hoc modo curabis in primis angustas cauernulas de
aprina uel porcina saeta inspicies et papyro patefacies quod
papyrum sic praeparabis papyrum uitriariorum eliges carnosum id
est quod non fuerit fragile uel flacidum et pridie in aceto
salso infundes quod graeci oxalmen uocant tunc alia die spatha
tenui circulatim densissime constringes quod attenuari possit et
cum diligenter siccauerit solues et eius asperitatem scalpello
rades et ad modum foraminis fistulae siue longitudinis siue
roboris incides et inicies et super emplastrum tenacissimum
appones et ligabis et sines die et nocte et iterum alium
papyrum paulo robustiorem mutabis quod papyrum ante medicamento
ectylotico id est excallatorio infra scripto cum modico aceto et
ad horam trito lines et sic inicies

 sed si forte tumor fuerit excitatus cataplasma superimpones
ex aqua mulsa et modico rosaceo confectum et quomodo accedit
patefactio subinde per singulos dies robora crassiora papyri
innouabis donec sufficienter fistula patefiat et callositate
interiecta careat

 sed si forte callositas minime fuerit secuta etiam et xantou
medicamenti partes duas mittes et ammoniaci partem unam cum
aceto teres donec mellis crassitudinem sumat tunc illitum
scisso linteolo lemniscum inicies et eum calcabis donec repleas
fistulae cauernam et postquam uideris bene fuisse purgatam
collyriis ad horam factis ex melle pastillato admixto cephalico
medicamento diligentissime carnificabis

 sed si forte nuditate ossi uel ex putredine ipsius ossi
superinducta lepida quam nos squamulam dicimus curam impediri
senseris ex melotida ferrea leuiter radendo purgabis et sic
supra dicto collyrio carnificabis

 confectio collyrii syringiaci ectylotici chalcanthi partes
duas guttae ammoniaci partem unam cum aceto modico simul teres
et facies collyria longitudine ac robore differentia ut est ipsa
fistularum cauerna

 aliud ad uniuersas fistulas breuissimas corii granatae
siccae tunsae et cretae dr i lenticulae alexandrinae pollinis
dr i mittes in fistula ex puluere granatae modicum ex polline
lenticulae modicum hoc facies diebus tribus aut quinque
cottidie curabis ter in die hora tertia hora sexta et nona

 aliud ad uniuersas fistulas uel ante oculum aegilopas herbam
putidam quam punice aturbis dicunt et lac herbae tithymali et
lac caprifici et piperis grana xu sucum de lana lenticula dura
haec omnia tundes in se et appones ad locum cautius ne oculum
contingat propter uirtutem quam continet causticam

 xxi ad empyemata  

 empyemata dicuntur collectiones siue apostemata occulta atque
uisu carentia uel absconsa et in altioribus uiscerum partibus
nata nam graeci en catacalypsi uocant

 quae autem cum nasci coeperint his signis cognoscuntur in
primis dolores sentiunt aegrotantes cum obripilatione et post
aliquot dies ueluti lentores anomali iterum efficiuntur cum
dolore et obripilatione et cum coeperint saniem nutrire etiam
febres inordinatae secuntur cum fastidio ciborum et cum supra
uentrem iacuerint laborantes uel in alterum se uerterint latus id
est sanum quod fuerit patienti lateri contrarium ueluti
grauedinem pendentem in interioribus sentiunt et aliquando
ipsius loci patientis exaltatio efficitur tunc cum nimie
creuerint apostemata eruptionisque appropinquauerint dies
uomitus fellis flaui efficitur aliquando in similitudinem
coloris foliorum uiridium porri choleram uomunt quam prasoiden
appellant cum ingenti animi defectu quem lipothymian uocant cum
leui sudore in capite et circa superiores partes thoracis

 et si sursum aut in lateris summa regione eruperint et per
uomitum depurgentur et post ruptionem si febribus minime
caruerint aegrotantes mortem futuram denuntiat maxime si grande
fuerit apostema si uero in renibus eruperit urina purulenta
siue saniosa excluditur et ulceratio periculosa in renibus
significatur si uero in inferiori parte eruperit in uentre uel
intestinis et cum egestione uentris sanies fuerit exclusa ex
parte curari ostenditur si tamen febrium discesserit molestia
post eruptionem factam

 propterea curationis tempore in ipso initio si in uno loco
fuerit confixus dolor erit festinandum ut ante quam saniet
apostema diaforeticis adiutoriis de altitudine leuatum ad
superficiem cutis spargatur id est in primis patienti loco
sanguisugas appones hoc modo intra cucurbitam medicinalem latum
linteolum mittes usque ad scapulas cucurbitae ita ut labia
ipsius cucurbitae operias in quo linteolo sanguisugas quam
plures proicies et loco dolenti cucurbitam superuertes et
leuiter ac sufficienter in circuitu linteolum trahes quo possint
sanguisugae conio uel cuti applicari hoc uero moderate facies
ne iterum nimia angustia opprimantur et cum morsibus
adhaeserint cucurbitam cum linteolo auferes et sines donec
supra dicta animalia sanguine repleantur tunc asperso sale trito
sanguisugas remoues et locum perungues et in eodem loco
cucurbitam adiecta fiamma figes et sanguinem detrahes tantum
quantum causae sufficere fueris arbitratus et post detractionem
sanguinis butyrum tritum cum nitro inlines et lana sucida
cooperies et ligabis

 sed si forte temporis ratio uel loci qualitas fecerint ut
inueniri minime sanguisugae possint leuibus plagis scarifabis
et duobus uel tribus interpositis diebus diaforetico cataplasmate
uteris id est hordei pollinis partes duas lini seminis partem i
et faeni graeci dimidiam partem adiecto modico oleo coques in
aqua salsa et cataplasmabis praeuaporatis partibus spongiis ex
aqua calida salsa expressis et cottidie aliquantis diebus
inmutabis nec non etiam et dialon emplastrum inferius suo loco
conscriptum post cataplasma impones cauendae praeter ea inter
ipsa initia uehementes saccellorum uaporationes etenim nimietas
uaporis locum dolentem et tumentem in saniolam conuerti cogit
obseruare autem oportet aegrotum a uino et ab omnibus carnibus
quadrupedibus et uolatilibus holera tantum accipiat quae sint
digestioni aptissima sed si a uino non potuerit abstineri
propter imbecillitatem stomachi nimie aquatissimum concedes

 sin uero loci patientis dolor minime quieuerit et ad
nutriendam saniem apostema declinauerit tunc empyoticis
adiutoriis uti oportet id est quae saniolam nutrire ualeant ut
est cataplasma ex resina terebintina et polline triticeo superius
ad maturandas parotidas conscriptum sed melius fit cum
decoctione caricarum pinguium coque etiam et psittacium
emplastrum uti oportet aliud certe meline uespasiani appellatum
nouit enim non solum in conio uerum etiam in altitudine occultas
soluere collectiones

 sed si forte tardius rumpere senseris apostema oportet eius
adiuuare celeritatem electuario metasyncritico id est quod ualeat
occultam collectionem rumpere ne sanies inclusa plurimo tempore
tardando interiora membra corrumpat quae graeci moria uocant
conficitur sic ficis pinguis origani marrubii rutae thymi
absinthii centauriae radicum et seminis sinapis cardamomi
squillae medii paria pondera omnes herbas decoques in aqua et
mittes ex ipsa decoctione partes ii et mellis partem i et coques
donec mellis sumat crassitudinem et dabis ieiunis secundum
uires aliquibus coclearium i aliquibus coclearia ii

 aliud si forte in pulmone fuerit collectio suffumigatorius
trociscus quem graeci ypocapniston uocant ordine qui ad tussim
humidam conscriptus est adhibitus eruptionem accelerat

 et postquam eruptio fuerit facta oportet adhibere quae
ualeant ulcera sordida purgare hoc est sucum ptisanae aut alicae
cum modico melle despumato ieiunos potabis aut lac caprinum
tepefactum cum sufficienti melle dabis aut butyri recentis
partes ii mellis despumati partem i in uno commisces et exinde
ieiunis coclearium unum dabis aut erui rubri pollinis coclearium
i cum mulsa calida ieiunis dabis et uario cibo nutries

 si uero in epate uel renibus fuerit ruptio facta diureticas
saepe memoratas potiones dabis id est quae per urinam purgare
nouerunt et postquam bene fuerint ulcera depurgata trigono
trocisco in cicatricem duces si uero in renibus uel in uesica
fuerit ulcerationis causatio diafysalidon trociscum dabis quem
inferius in nefretica passione conscripsimus

 xxii ad carbunculos  

 carbunculi quos graeci anthraces uocant efficiuntur ex
influxione sanguinis calidissimi et nigri et crassioris
substantiae etenim membrum in quo ualidus talis influxerit
sanguis inuritur et ulceratum scaram facit nascuntur in toto
corpore frequenter tamen musculosis in locis et membranosis

 aliquando et appellatur a graecis anthracion singulari genere
nominatum si quidem in ipso initio suae natiuitatis ueluti ex
genere exanthematum in superficie cutis feratur et in medio suae
regionis nigri ut carbones efficiuntur unde ipso nomine
carbunculi uocantur et cum augmento dierum creuerint
quemadmodum intra formam suam basis tamquam ex similitudine
cauteris acuti calidi uariolati scaram ostendunt et cum
putredine ut saepe dixi efficiuntur

 curatio autem optima ab initio cibi abstinentia sine ieiunio
et requie corporis uel silentio incipere debet et si grandes
fuerint carbunculi erunt aegroti in brachio flebotomandi si
tamen aetas aut tempus uel uirium qualitas permiserit et si
uentrem non fecerit clystere acriore euacuandus erit

 ipsis uero carbunculis paruo sale diacartum medicamentum
melli admixtum e moto tilto appones aut certe chloran quam
appellant emmoton et super lenticula cum ramis murtae siccae
elixata et diligenter trita cum modico melle et pane infuso
cataplasmabis quod graeci artofacion appellant

 sin uero erysipelatodes fuerint carbunculi id est cum rubore
ut in uicinas partes sibi ueluti ignis sacer ostendatur
plantagine aut coriandro aut intibo cum pane cataplasmabis bis in
die et semel in nocte tunc cum bene ulcus uideris depurgatum
musa trocisco uteris in uino mulso resoluto

 xxiii ad reuma  

 intellegitur reuma quotiens ualida influxione humoris nullis
praecedentibus causis subito intumuerit membrum et appellatur a
graecis reumatice diathesis id est reumatica passio contingit
frequenter maxime tamen in articulosis locis ut exempli causa
in genu aut in cubito aut iugulo aut maxilla cum aure usque ad
tempora aliquando etiam simul et faciem ut etiam ingenti tumore
subito oculi claudantur aliquando usque ad guttur supra dictus
tumor dilatatur ut etiam thoracis partes inuadat

 in curationibus uero abstinentia cibi uel ieiunio et a uino
abstinentia et sanguinis detractione per flebotomiam et uentris
purgatione cathartico dato siue clystere euacuatione facta
curabis considerata primo ipsius laborantis aetate et tempore et
regione et ipsius reumatismi qualitate uel quantitate ipsa
uero loca quae patiuntur pane posca infuso et trito cataplasmabis
et sanabis

 xxiu ad ignem sacrum  

 ignis sacer ab inuadendo a graecis erysipelas appellatur si
quidem uicina sibi loca inuadendo possideat et efficitur sub
ingenti calore sanguinis et commixtione fellis flaui quam graeci
xanthen cholen uocant et est rubor flammeus in superficie cutis
cum dolore et tumore sin uero circa gulae partes fuerit natus
praefocationis periculum affert cum in toto uultu inflauerit et
a ceruice usque ad thoracis partes fuerit dilatatus

 in curationibus autem si grandis fuerit erysipelas
flebotomare oportet et secundam detractionem facere quam
epafaeresin uocant et si uires aegrotantis patiuntur ieiunium
diurnis diebus imperare et a uino et omnibus carnibus abstinere
si autem flebotomiam minime adhibere potueris acriore clystere
uentrem euacuabis aut catharticum quod flauum fel deponat dabis
ut sunt catapotia galeni superius in passione capitis scripta

 post haec et loca patientia plantaginis aut uuae lupinae suco
inlines aut lenticulatam herbam de stagnis uirentibus colliges
et cum modico aceto tritam impones aut glaucium cum aqua solutum
inlines aut coriandro aut plantagine trito cum pane posca
infuso bis in die et semel in nocte cataplasmabis in hiberno
autem uiridi apio aut coliculi foliis similiter cum pane uteris
maxime si in articulosis locis fuerit erysipelas nouit enim tale
cataplasma imminentem putredinem prohibere

 aliud ad ignem sacrum cimoliae dr iii glaucium dr ii
spumae argenti dr i croci dr iii turis masculi dr i cicutae
suco colliges et trociscum informabis et in usum in posca frigida
teres et inlines aliquando etiam ut loci qualitas uel ipsius
membri postulauerit aqua calida primo fomentabis et diligenter
deterges tunc paulo sursum a patiente loco carpodesmo ligabis et
ubi nimius rubor fuerit scarifationis leuissimas laceraturas
dabis quas graeci amychas uocant et postquam uideris cutem bene
fuisse purgatam spongia frigida posca expressa deterges et
trociscum supra scriptum lines

 alia uero die emplastrum diastrichnum appellatum impones et
conficitur sic cerae dr ui spumae argenti dr iu cerussae dr
ii olei rosei lib i uuae lupinae dr ix hoc medicamentum
facit et ad herpetas id est serpusculos

 xxu ad araneas  

 araneas graeci a serpendo quod herpin dicunt herpetas dicunt
nos uero similiter latino sermone sicut supra diximus a serpendo
serpusculos nominamus et efficitur sub ingenti acredine ac
calore fellis cum pustularum superinsurrectione est et aliud
genus herpetis quem graeci cenchrias uocant si quidem in
superficie cutis pustulas minutas milio similes ostendit quam
latini uulgo araneam uerrinam uocant

 in curationibus autem similiter ut erysipelata superius
curabis

 xxui ad scrofas  

 scrofas graeci chiriadas uocant duritias rotundo schemate
natas et neruis atque arteriis uenis et musculosis membris
connaturatione infixas quod graeci catasynfysin uocant et cum
glandulosis in locis in utraque gutturis parte fuerint natae
sicuti sues feminae turgida colla cum dolore ostendunt unde ipso
nomine scrofae uocantur et sunt curatione difficiles nascuntur
in cacochymis corporibus id est mala humore possessis

 est iterum aliud genus scrofarum minime adhaerentes sed magis
sub cute natantes et plurima natione pullulantes sicut genus
porcorum unde iterum scrofae nomen acceperunt nascuntur ut
supra dictum est glandulosis in locis ut in gutture uel sub ala
aut in inguine et sunt siue chirurgia siue medicamentis
curatione faciles

 propter ea curationis tempore dialon medicamentum inferius
suo loco conscriptum appones nouit enim scrofas soluere et in
humore purulento conuersas per poros cutis desiccare aut certe
meline uespasiani appellatum appones et cum uideris supra dictas
scrofas in saniolam conuerti chirurgia uteris et secundum
rationem curabis quod graeci cata logon uocant

 xxuii ad steatomata  

 steatomata dicuntur durities in similitudinem scrofarum
emergentes paulo potiores et molliores quae cum digito fuerint
impressae cedunt et resurgunt adipis callosi qualitatem intra se
continentes unde ipso nomine steatomata uocantur nam graeci
adipem stear dicunt nascuntur frequenter in articulosis et
neruosis locis uel musculosis et cartilaginosis et similiter ut
scrofae curantur

 xxuiii ad aurium dolorem  

 aurium dolores efficiuntur ex antecedenti perfrictione ex
frigido uento flante aut ex lauacris frigidis aut aqua in ipsa
cauerna auditoria irruenti aut ex tumore membranae supra dictae
auditoriae cauernae aut saniola fluenti aut uentositate inclusa
tumorem faciente aut sordiculae uel purgamentorum obtrusione
facta cum exitum minime habuerit supra dicta uentositas dolores
efficiuntur

 curationis autem tempore in ipso initio doloris aliqua ex
praedictis ad dolorem capitis superius scripta extrinsecus
adhiberi sumenda mandamus ea uero quae proprie in ipsis cauernis
instillantur nunc dicemus

 ad dolorem aurium gesentera id est uermiculos de arrugia aut
araneas aut asellos quos graeci oniscos dicunt  nascuntur in
humectis locis hominum tactum fugientes ita ut se in spaerulas
plicando conuertant  in oleo coques et auribus infundes et
super uaporabis marsupio id est sacculo torrido sale repleto et
iterum tepefactum medicamentum infundes et lana munda ac molli
ipsas cauernas blande obtrudes

 aliud tumoribus conueniens adipis anserini aut gallinacei
partes ii olei amygdalini ex amaris amygdalis expressi partem i
in uno commisces et tepefactum instillabis praeuaporatis
partibus spongiis calidissimis ex aqua calida expressis atque
alterna mutatione appositis et postquam stillaueris iterum
super competenter uaporabis et molli lana sicuti supra diximus
patientia loca tutabis oportet aegrotum inani masticatione os
commouere et sic medicamentum in auribus accipere

 item aliud diatessaron appellatum faciens ad tumores aurium
quos graeci flegmones uocant mel optimum ysopi attici sucum
nardinum unguentum et amygdalinum pari pondere uteris sicut
supra si uero incendiosus fuerit doloris sensus et magis
tempore aestatis et in aetate feruenti acetum rosaceo admixtum
infundes

 aliud ad tinnitus et ad obtrusiones quas graeci enfraxis
uocant et ad difficiles auditus et ad initia surditatis nitrum
et afronitrum aequali modo commisces et cum aceto acri et oleo
ueteri tepefactis infundes

 item ad uermiculos aurium forinsecus educendos centauriae
uiridis aut marrubii aut absinthii uiridis sucus infusus excludit
uermiculos

 ad sordes aurium nitrum aceto resolutum cum calida aqua per
auliscum oticum inicies et deterges et sic iterum instillabis

 ad aures saniola fluentes et humecta quoque uniuersa
trociscus herae appellatus recipit autem murrae croci dr
singulas aluminis scissi dr xii colliges et uteris aliquando
ex aceto aliquando ex uino austero

 ad tinnitus aurium et difficiles auditus oleum rafaninum
cum aceto et nitro in uno commisces et feruefactis uteris

 aliud ad difficiles auditus et surditati conueniens
ellebori albi dr i afronitri dr is castorei scrip is aceti
acrioris quod suffecerit

 ad difficiles auditus ex aegritudine natos leporis fel et
lac mulieris et mel optimum omnia tria in uno consolues et
tepefacta instillabis

 aliud diatessaron appellatum id est de quattuor aduersus
tumores et dolores et ulcerationi conueniens resinae
terebintinae butyri adipis gallinacei olei amygdalini omnium
quattuor paria pondera in uno consolues et uteris

 alia auricularis siue ut graeci otice aduersus dolores et
ulcera et ueteres aurium passiones recipit opii castorei aloes
dr singulas croci dr ii murrae lycii indici dr singulas
semis bene conteres et melle colliges et in usum accipies ex
ipso medicamento modicum resolutum passo ex oleo roseo stillabis
et lana marina aut purpura loca tutabis aliqui lacte resoluunt
muliebri ad difficiles uero auditus et tinnitus multi temporis
cum aceto salito infundes quod graeci oxalmen uocant et cum
oleo rafanino et aceto uteris

 xxix ad oculorum passiones  

 hippocrates in aforismis sic ait oculorum dolores meracae
potiones aut lauacrum aut uaporatio aut flebotomia aut
catharticum datum quod farmacian appellant soluit sed omnia haec
quinque secundum expositionem magni iatrosophistae supra
memoratus senior hippocrates cum discretione adhibere praecipit
et si fuerit dolor ex plenitudine sanguinis flebotomia aut
cathartico detractione facta curare sin uero ex siccitate fuerit
dolor lauacro et uaporatione humectatos sanare sin uero ex
perfrictione et humectatione fuerit dolor meraca potione
calefactos mederi uinum namque calefacit et desiccat secundum
uaria tempora passionum omnia adhiberi praecepta sunt in ipsis
initiis abstinentiam cibi uel ieiunium oportet imperare in
augmento uero tertia uel quarta die flebotomia uel cathartico
operari declinatione uero facta lauacro uti haec sunt quae
secundum aforismos id est definitionis eloquentiam oculorum
doloribus posita esse noscuntur

 nunc uero qualiter proprie ipsis oculis passiones contingant
scribamus aliquando cum ingenti feruore dolores efficiuntur
aliquando cum perfrictione et torpore sensus quem graeci narcen
tes esteseos uocant aliquando cum tumore et aliquando sine
tumore aliquando cum largo reumatismi cursu et aliquando cum
grauedine et dolore aliquando autem praeter ipsa

 in curationibus uero si modica et feruida fuerit oculorum
perturbatio posca tepida fomentabis si uero ex perfrictione
fuerit perturbatio penicillis prius calidis ex uino mixto albo
alterna mutatione uaporabis sin uero maior fuerit dolor cum
ingenti tumore et grauedine et si in fronte plenae ac distentae
apparuerint uenae detractio sanguinis per flebotomiam fieri
oportet si tamen alii humores non impedierint augmento facto per
aliquam obtrusionem interioris membri quod si hoc contigerit
cathartico dato uentrem purgabis

 utendum etiam in ipsis oculis liquidis infusionibus ex faeni
graeci suco lenius confectis bene autem fit si faenum graecum
aqua dulci primo lauetur ut terrosa careat qualitate et
postquam fuerit lotum modicum coques ut omnem acredinem ex se
demittat et secunda aqua iterum coques defusa priori et cum
uideris sucum uenire in similitudinem uini liquabis et uteris
etenim tumores digerit et sordida quaeque depurgat et humorem
asperum lenificat

 utile est etiam et oui album et tenue tepefactum iugiter
infundere et lac muliebre est namque bonus humor lac quod
graeci euchymon uocant et ualet e contrario acredinem mali
humoris obdulcare sic enim omnia contraria contrariis sibi rebus
curantur sed oportet primo sine ulla oppressione egestiones
siue pituitas oculorum quas graeci lemas uocant molli penicillo
detrahere ex aqua calida expresso et diligenter uaporare et si
cum omnibus fuerit capitis grauedo cucurbitam occipitio praeraso
figens addita scarifatione competentem sanguinem detrahes

 cataplasma faciens ad tumorem oculorum et chemosis et
proptosis appellatur autem chemosis quotiens in ipsa ceratoide
tunica apparuerit rubicundus et carnosus tumor proptosis uero
est oculorum ex nimio tumore prominens casus ut etiam difficile
palpebris contegantur recipit autem castorei et croci dr
singulas opii obolum unum aut ii ouorum assorum uitella u
panis mundi micarum dr iii cum dulcore et modico rosaceo
colliges et cataplasmabis

 utendum etiam et fomento ex decoctione meliloti et rosae
siccae partes singulas mittes et faeni graeci dimidiam partem
decoques in aqua et fomentabis facit ad reumatismum et ad
minorem lippitudinem aliquando ex ipsa calida penicillo expresso
uaporabis

 nec non etiam et collyrio libiano uteris facit ad tumorem
oculorum et chemosis et proptosis et minutis uesiculis et
sordida ulcera depurgat et concaua supplet aquatius infusum
conuenit et doloribus et superadustionibus et diruptionibus et
stafylomatibus bothria etiam ulcera id est fossulas et hypopyos
oculos sanat ulcera etiam difficile in cicatricem uenientia
quae dysapulota uocant optime in cicatricem ducit et minores
cicatrices cum aqua inunctum detergit et facit aliquando cum ouo
et lacte aliquando cum ouo et faeni graeci suco aliquando cum
aqua ut supra diximus inunguitur recipit autem cadmiae combustae
et lotae cerussae tritae et in testa noua assatae et diligenter
lotae dr octonas amyli recentis stibeos combusti dr senas
plumbi combusti et loti pomfolygis lotae draganti ges asteros
tritae assatae et lotae cummi candidi omnium specierum quinque
dr quaternas murrae bonae opii dr singulas aqua imbrili id
est caelesti colligitur

 collyrium apocrusticum hermolaou staticon appellatum faciens
inter initia ad reumata repellenda et desiccanda et ad alia
multa cadmiae crudae et lotae murrae aloes croci omnium iu
dr octonas aeris usti et opii dr quaternas acaciae rufae et
cummi dr uicenas aquae caelestis quod suffecerit

 collyrium dia rodon de septuaginta duabus quod graeci
diebdomecontadyo appellant si quidem in ponderibus ut supra
dictum est siue in rosa seu in aliis speciebus lxx et ii drachmis
concludatur facit ad xeropthalmiam id est siccam lippitudinem
et ad pruritum maiorum angulorum etiam et cicatrices blande
detergit recipit autem cadmiae crudae et cummi dr quaternas
croci dr ui murrae et spicae indicae dr quaternas stibeos et
opii dr quaternas rosae uiridis foliorum dr lxxii aqua
imbrili colligitur

 collyrium dialibanum faciens ad supplenda in oculis ulcera
concaua recipit turis masculi et cadmiae lotae dr quaternas
opii dr ui draganti dr ii cummi dr otto aquae imbrilis quod
sufficit

 aliqui uero in hac collyrii confectione colorem album
affectantes cerussam minime comburunt ignorantes quia si igne
caruerit lanuginositatem quam in se detinet habens sordidat
ulcera potius quam depurget

 collyrium zoili nardinum a graecis appellatur conueniens
uetustissimis oculorum passionibus facit ad reuma tenue diuturni
temporis et debilitatem oculorum mirifice confortat recipit
cadmiae botryitidis lotae et aeris usti loti dr denas senas
cummi albi acaciae stibeos dr quadragenas murrae croci
castorii folii opii chalciteos semiassae dr binas aloes et
spicae indicae dr singulas cerussae torrefactae et lotae dr
uiii aquae imbrilis quod suffecerit

 cataplasma conueniens oculis ulceratis et tumentibus et
proptosi periclitantibus et iugiter dolentibus melilotum atticum
tunsum et in passo coctum teres diligenter et supermittes oui
assi uitellum i et acaciae nigellae modicum et cataplasmabis
leuiter aliqui et opium

 anacollema ad reuma crocomagma opium rosam siccam
acaciam ex aequali modo acri aceto teres cum inpinguauerit
inlines frontem

 collyrium cycnos a graecis appellatum facit ad ulcera
uniuersa et bothrion dolores etiam mitigat et hypopya sanat
recipit cadmiae combustae et lotae dr xxxii cerussae combustae
et lotae dr xui amyli recentis opii draganti omnium trium
dr octonas acaciae suci et cummi dr quaternas aquae imbrilis
quod sufficit

 ad trachomata id est asperitates palpebrarum et ad sycosin
quam nos ficitatem dicimus siquidem similis granis fici in
palpebris uersatis asperitas reperiatur in curationibus uero
pumice aut osso sepiae molli hoc est detracto cortice et
diligenter formato uersatoque palpebro easdem asperitates
sufficienter fricabis donec sanguinentur tunc penicillo posca
frigida expresso diligenter deterges uel desiccabis post haec et
collyrio trachomatico uteris quod appellant paedicon id est
puerile siquidem et infantibus conueniat ad reuma et trachomata
bene facit si cum aqua resolues et crassius sub palpebro
inungues siue sub ciliis quod graeci ex hypoboles uocant
miraberis hoc factum recipit autem cadmiae purgatae dr xxiii
chalciteos combustae donec rubea efficiatur dr xxii opii et
aeris usti dr iu cummi dr x aquae caelestis quod suffecerit

 ad eos quibus calx uiua in oculis ceciderit quoniam si aqua
foueas magis incenduntur ideoque oleum rosaceum cum oui albo et
tenui commisces et oculis iugiter infundes dehinc post unum uel
duos dies libiano collyrio si forte aliquid laesum erit in
cicatricem duces et miraberis hoc factum

 collyrium dia leucoiu appellatum id est de uiola
confectione facillima facit ad albores et cicatrices extenuandas
recipit uiolae hortinae floris uiridis cummi albi dr octonas
ammoniaci dr iu teres cummi et ammoniacum prae manibus habebis
tunc flores uirides pensabis et teres diligenter et supermittes
supra dictas species et iterum simul teres ut sibi bene
counentur et facies collyria in usu autem ad minores cicatrices
admixto libiano inungues

 collyrium dia ceratos elafiu appellatum id est de cornu
ceruino ad albores et cicatrices extenuandas recipit cornu
ceruini combusti et loti dr i aeruginis dr i ammoniaci dr i
sepiarum testae mollis detracto cortice dr ii plumbi
mundissimi dr ui opii dr iii murrae dr iiii cummi dr iiii
uino ueteri optimo colligitur

 xerocollyrium acuens uisum quod graeci oxydercicon uocant
facit et ad amblyopiam id est obtusionem uisus et ad
xerophtalmiam id est siccam lippitudinem et oculis lacrimosis
et pterygia mitiora et rubicunda attenuat cadmiae crudae et
lotae dr xx salis ammoniaci dr x aloes dr ii s piperis
albi faecis uini dr quinas sandaracae dr ii folii scrip is
nitri siliquas quattuor semis tundes cernes et diligenter
teres usque ad ultimam lenitatem

 hygrocollyrium acuens obtusum uisum conuenit maxime illis
quibus suffusio imminere monstratur praeter dolorem capitis sin
uero ex antecedenti dolore totius capitis uel emicranii nata
fuerit suffusio omnino incurabilis nuntiatur et nominatur talis
suffusio platycoriasis id est dilatatio papulae ergo confectio
medicamenti talis est mellis attici fellis beluae radicum
feniculi corticis suci olei ueteris paria pondera si uero mel
atticum non inueneris stillaticium mittes et uteris

 fomentum oculis acuens uisum quod graeci oxydercicon
uocant feniculi hortini radicis et centauriae partes binas
faeni graeci et meliloti partes singulas decoques et uteris

 anacollema ad reuma acaciam nigellam teres et cernes
dehinc in usum cum oui albo et tenui conteres et cum acri aceto
temporibus oblinies hieme uero addes murrae et mannae turis
modicum et uteris sicut supra

 tricocollema capillis oculorum ligandis picis siccae
cerae mastices resinae frixae omnium iu paria pondera in uno
consolues ad uaporem et facies collyria oblonga

 ad hyposfagmata id est suffusionem sanguinis ex antecedenti
percussu in oculis factam conuenit inter ipsa initia aqua salsa
diligenter confecta ex infusione salis candidi tenui linteolo
subiecta lana et molli ligabis nouit enim talis infusio
sanguinem ex percussu spargere

 aliud ad tumores et dolores et spargendum sanguinem oui
album et tenue in ampulla minore adicies et super stillabis
columbinum sufficientem sanguinem ex uena sub ala incisa et
commixtis ac leuiter tepefactis infundes similiter facit
singulariter et oui columbini album et tenue in oculis infusum

 collyrium superinunctorium quod graeci yperenchriston
uocant facit ad hypopya id est liuores palpebrarum cicutae
herbae suci dr uii acaciae dr ui croci dr ii absinthii suci
et murrae dr singulas opii scrip ii cummi dr iu aquae quod
sufficit

 xxx ad fluxum sanguinis ex naribus  

 sanguinis uero fluor parua destillatione per nares factus si
forte in aegritudine acuta id est celeri motu nata contigerit iii
uel iiii die pessimam aegritudinem et prolixam ostendit quam
graeci macronosian uocant aliquando uero freneticam passionem
denuntiat si uero in ipso initio aegritudinis supradictus
sanguinis fluor fuerit factus in iuuenibus uel plurimo sanguine
naturaliter abundantibus quos polyemos uocant et cum largo
cursu frequenter bonam discussionem ostendit

 curationis uero tempore si ex proximis narium locis et non de
altitudine fuerit sanguinis fluxus oportet in principio
simpliciter molli penicillo frigida aqua madefacto circa maiores
angulos oculorum exprimere si uero de altitudine manauerit
sanguis erit infrigidanda facies ex aqua nimis frigida aut posca
frigida etiam et penicillos frigidos posca leuiter expressos
fronti et naribus superproicies et manuum ac pedum acra id est
summitates ligabis et narium cauernas molli linteolo diligenter
obtrudes

 quod si minime abstinuerit sanguis cubiculum in quo
immobiliter iaceant frigidum et planipedum et obscurum
procurabis etiam manus et pedes frigida aqua uel posca
fomentabis et in ore similiter ut contineant dabis et si fuerit
tempus uerni uel aestatis et ipsius patientis aetas fuerit
iuuenilis et febricula modicissima etiam et caput frigida
fomentabis et lines frontem et nares et sub oculis gypso posca
resoluto aut luto figulino aut cocleas minutas cum sua testa et
aloen aridam aut gluten taurinum aut ges entera id est uermiculos
de arrugia admixta turis manna cum oui albo et tenui conteres et
fronti et naribus superinduces

 si uero permanserit sanguinis fluor cucurbitam praeraso
capite conglutinandam occipitio appones cum ingenti flamma et
plurimo horarum tempore immorandam quod si nec sic abstinuerit
etiam et scarifabis sic enim patientis sanguinis detractione
facta narium fluxum mederis

 aliud quod appellatur a graecis dia sfongon ischemon id est
ex spongia confectio retinens sanguinem et conficitur sic
spongiam nouam liquida pice infusam cacabo nouo in furno combures
addito cooperculo ex argilla dehinc diligenter teres et naribus
calamo insufflabis sed oportet primo glebulas sanguinis quas
graeci thrombos appellant per os depurgare ex melotida molli
lana inuoluta et posca infusa et sic medicamentum insufflare

 aliud optimum ipsum sanguinem accipe et combure et facto
puluere nescienti naribus inice si de dextra dextrae si de
sinistra manet sinistrae

 aliud quod galenus in sua therapeutice hoc est libris
curationum fieri praecepit si de sinistra nare sanguis
decurrerit cucurbitam tenacissimam multa cum flamma spleni
conglutinabis si de dextra epati similiter appones

 aliud si chronia fuerit passio id est longi temporis et nimis
aquosum et tenuem uideris fieri sanguinem si tamen solutio
spontanea uentris minime obstiterit catapotia galeni superius in
passione capitis scripta dabis et humorem per uentrem purgabis
et sanabitur

 xxxi ad polypum et ozaenas  

 utrasque passiones id est polypum et ozaenas quas nos
fetores narium dicimus communiter medicamentis desiccatoriis
capiti praeraso impositis curabis ut est diaiteon emplastrum
aut barbara aut illud quod appellant diacoclion id est ex
cocleis et conficitur sic murrae et turis masculi uncias
singulas cocleas integras cum sua testa numero u ouorum
albugines ii in girba contusis et diligenter simul commixtis
capiti ut supra dixi raso inlines et super linteolum impones et
sines medicamentum manere diebus nouem

 et sic topicis medicamentis id est localibus proprie ipsis in
locis uteris hoc est quod a graecis ozaenicon dicitur recipit
aluminis scissi murrae sandaracae omnium trium dr quaternas
aeris usti et gallae dr singulas diligenter tritis per calamum
insufflabis praelotis uino bono naribus

 xxxii ad dentium dolorem  

 efficiuntur dentium dolores sub aquoso et frigido flegmate
reumatizantibus gingiuis ut etiam ipsi dentes cauernentur
maxime illi maiores uel molares qui quattuor radicibus fixi esse
noscuntur quos graeci tetrarizus uocant et putrefacti liuidi et
nigri et in parua frusta comminuti relictis radicibus expuantur
aut certe ex ipsis gingiuis quibus continentur laxatis radicibus
cadant

 in curationibus uero si nimius fuerit dolor praeter
putredinem gingiuarum oportet sacculis salis torrefacti loca
quae dolores patiuntur extrinsecus uaporare etiam et
apoflegmatismum masticatorium oportet adhibere quem graeci
masomenon uocant et conficitur sic stafisagriae et mastices et
pyretri omnium trium paria pondera cerae modicum admisces et in
uino diligenter contusis rotulas finges quas graeci trociscos
uocant ex quibus masticandum dabis et inclinato capite humorem
decurrere dimittes

 aliud ad dentis dolores enchyma id est infusio in naribus
betae et melius agrestis radicis sucum in naribus ipsius partis
dolentis infusum dolores dentium soluet obseruandum praeterea
ab omnibus frigidis nam hippocrates in aforismis sic ait omne
frigidum dentium esse hostile siue inimicum quod autem calidum
amicum et delectabile

 fysicum ad dolores molae de uindiciani afri salis grana
mediocria numero iii matutino tempore ante solis ortum dabis
laboranti in ore continenda in ipsa parte in qua dolore pulsatur
donec paulatim defluant et cum defluxerint humorem proiciant
etenim hoc adiuuamenti genus si frequenter fiat limositatem
excludit et humores superfluos qui dolorem praestant depurgat

 aliud fysicum ad dolorem molae caricam et sinapi teres et
induces in panno et cubito alterius partis superimpones id est
si forte sinistra fuerit mola dextro si dextra impones sinistro

 collutio quam graeci diaclysma uocant faciens ad dentium
dolorem gallas quassatas taedae pinguis astellas minutatim
incisas iusquiami semen alumen liparum simul decoques in uino
ueteri iugiter dabis ut colluant cautius uero ne quid ex isto
liquore transuorandum existiment hoc autem non solum dolorem
mitigat uerum etiam agitantes dentes statuit uel confirmat si
uero taedam non inueneris picis siccae modicum mittes et uteris

 aliud ad dentes agitantes ut statuas uel confirmes oleum
myrtinum dabis colluendum et postquam dederis alumen scissum cum
limatura corali tritum appones

 aliud ad dentes agitantes stringendum et gingiuas implendum
gallae et acanthae aegyptiae unc singulas corali dr ii in uno
diligenter tundes et tenuissime tritis uteris

 aliud ad dentes ex percussu agitantes lac asininum aut
caprinum collutione oris datum dentes agitantes statuit uel
solidat et ulceratas gingiuas et oris uitia ex acredine humoris
nata medetur

 dentifricium quod graeci odontotrimma uocant gingiuas
turgidas siue sanguinolentas sine ulla uexatione desiccat nigros
dentes incandidat et ori fetido bonum odorem facit et dentes
mobiles uel agitantes confirmat recipit cornu ceruini combusti
et specularis assi uncias binas salis ammoniaci dr i mastices
dr i aluminis lipari sicci et folii dr quaternas tundes et
cernes et uteris

 si uero cancerosa ulceratio fuerit gingiuarum quam graeci
carcinoden uocant dentium nigredo uel liuor ostenditur cum
ulceratione putrida gingiuarum ex supradictorum dentium
agitatione et oris putore adiuncta corporis mala habitudine quam
graeci cachexian uocant

 ob diligentiam uero curationis oportet leptospathio
ferramento licinio inuoluto et melle tincto blande desecta
detergere et postquam deterseris uinum calefactum colluendum
dabis in quo ante fuerit decocta myrta sicca lenticula rosa
rubi turiones uirides et in ipsa decoctione modicum mellis
despumati admisces quod possit putredinem plurimum inuadere non
solum tenere uerum etiam purgare

 et post collutionem adhibitam diacartum siccum medicamentum
appones diebus aliquantis donec putredo gingiuarum purgetur et
cum se humor in ore collegerit blande erit despuendus et cum
uideris gingiuas bene purgatas cephalico medicamento ad
carnositatem uteris si forte minutam inueneris dehinc etiam
nouissimo in cicatricem duces sicco medicamento diostreon
appellato

 est item aliud cancri dentis genus aetatibus breuissimis
eueniens emergit autem inter ipsa initia tumor quidam totius
maxillae cum ingenti pallore ictericum morbum simulante nam
graeci icteroden uocant qui etiam et ueluti uenarum liuorem in
cute ostendat et ipsam buccam perforet quod graeci teredona
uocant et est omnino curatione difficilis sed oportet ea
adhibere quae saepissime curandae putredini gingiuarum superius
scripsimus id est diacartum medicamentum admixto modico pipere
uel illud medicamentum appones ex fimo canis combusto inferius ad
oris putredines et scaras suo loco conscriptum et extrinsecus
cataplasma ex lenticula et pane adiecto modico melle confectum
quod artofacion uocant et cetera simili uirtute medentia

 xxxiii ad tussim humidam  

 humida intellegitur tussis quam graeci ygrobecha uocant
quotiens cum plurimo flegmate apparuerit id est cum abundanti
excreatione aut humectatione et narium pruritu et sternutatione
et aliquando iacentibus quodam modo resonum sibilatum ostendit
haec passio est communis reumatismus arteriae et thoracis quae
si multo tempore permanserit ut dies numero xl excedat efficitur
et pulmonis et in pthisicam uergit passionem

 curationis uero tempore oportet in ipso initio duobus uel
tribus diebus si uires permiserint ieiunium laborantibus
imperare ita ut se circa horam decimam reficiant et a solito
minus potum accipiant interea ciborum ipsorum qualitas semper
oportet esse sicca uel solida aut corpulenta quam graeci sterean
uocant sic enim omnia quaeque humida desiccantur cum e
contrario contrariis sanatio adhibetur et si uenter minime
fecerit acriore clystere deducendus erit

 dehinc iugulos et thoracem et a tergo inter scapulas usque ad
ceruicem oxyrodino id est aceto et rosaceo oleo ex lanis sucidis
embrocabis in hieme calide aestate frigide et oportuno tempore
loca scilicet supradicta ex palmulis et murtae siccae
tenuissimis pollinibus et hordei polline cum sufficiente melle et
aceto concoctis cataplasmabis nec non etiam cucurbitas
stalticas id est constrictorias thoraci et dorso multa cum flamma
conglutinabis etiam et gutturis partem sub mento quam graeci
antereona uocant nouacula rades et carnibus palmarum et amomo
et hypoquistidis suco et mastice adiuncto modico melle concocto
pyriama confectum appones et herpyllo herba admixta aloen
similiter appones aut diaiteon medicamentum linteolo densum
inductum appones aut certe dielectrum trociscum aut trigonum
admixtum palmulis calcatis patetoe a graecis appellantur
similiter appones dandum etiam et diacodyon singulariter aut
suco polentae aut orizae admixtum uel catapotia tussicularia
quae graeci bechica uocant uespertino tempore cubaturis id est
euntibus dormitum dabis aut trigonum trociscum similiter
uespertino tempore cum calida aqua dabis si tamen uentris
constrictio aut infantilis aetas minime impedierit oportet etiam
calenti gargarismate uti ex decoctione palmularum et lenticulae
et rosae uel ficorum siccarum aut siliquas graecas dulciores
mittes et uteris

 trociscus a graecis ypocapnistus appellatus id est
suffumigatorius conueniens maxime hiberno tussientibus ad
desiccationem humorum maxime ad longi temporis tussiculas quas
graeci chronias bechas uocant recipit autem sandaracae et turis
partes binas medullae ceruinae et murrae partes singulas tundes
sandaracam et cernes murram uero et tus separatim teres et
cernes dehinc simul omnia cum ceruina medulla in girba mittes et
in unitatem ut sibi bene misceantur tundendo coges et exinde in
magnitudinem lupini trociscos finges

 et prima die cacabo nouo septem trociscos carbonibus
superimpones et operies ita ut operculum modicum foramen habeat
quod minorem calamum habeat et per eum fumum in ore is qui
curabitur excipiat tam diu quam diu talem colorem habeat flegma
qualis est medicaminis et obserua ne ex aliqua parte cacabi
fumus exeat nisi in os hoc facies per septem dies et post fumum
exceptum dabis conditi tepefacti potionem unam ita ut his
diebus holera oliuas caseum inpensas recentes legumen et
balneas non tangant carbones etiam et de gufione uitis facies

 sed si forte raucedo aut asperitas fuerit arteriae
uespertino tempore arteriacam euntibus dormitum sub lingua
continendam dabis et cum defluxerit paulatim subinde ipsam
esucationem transuorandam mandabis et sanabis cuius uero
arteriacae confectio talis est croci scr ui gliquiritiae scr
xuiii draganti scr xii piperis scr iiii spicae indicae scr
ii coliculi suco colliges et facies collyria in modum fabae
aegyptiae et in sole siccabis

 xxxiu ad tussim aridam  

 tussis arida a graecis xerobeches appellatur et agnoscitur
quotiens cum paruo flegmate et faucium tensione et grauedine et
nimia thoracis constrictione ex uiscosi flegmatis infusione nata
quam graeci catarrian siue catarrun uocant aliquando et a tergo
dolorem inter scapulas sentiunt quod metafrenon dicunt
contingit frequenter ex antecedenti perfrictione aut e contrario
adustione etenim omnis frigor cerebro humorem flegmaticum
nutrit identidem nimius calor ex calefacto cerebro humorem
supradictum ad inferiores partes liquefactum dimittit

 in curationibus uero oportet in ipso initio penicillis
calidis id est calida aqua expressis sub mento gutturis partes
quas graeci antereona uocant alterna uaporatione mutare etiam
et ori patenti et naribus penicillos supradictos calidos congruit
laborantibus applicare et eos admonere ut ad semet ipsos
spiritum uaporis rapiant quo possint interiora corporis membra
quae graeci moria uocant relaxationis indulgentia releuari post
haec et anagargarismata erunt offerenda ex aqua mulsa calida et
decoctione fici et ysopi aut ex decoctione origani et thymi et
gliquiritiae et his similia

 sin uero glutinosum flegma quod graeci collodes uocant
ingenti conatu de thoracis ferri senseris oxymel ieiunis dabis
et conficitur sic mellis optimi duas partes aceti acrioris albi
partem unam cum puleio et radicibus apii uiridis pridie infusis
lento igne simul coques donec mellis crassitudinem mediocrem
sumat tunc ab igne tolles et per linteolum mundum expressum
liquabis et exinde coclearium unum aut duo singulariter uel cum
apiata calida dabis

 sin uero aspero uel mordaci humore cum strictura tussis
fuerit commota faeni graeci sucum dari oportet est enim
lenificae uirtutis qui ualeat humoris asperrimi lenire
qualitatem et stricturae querelam relaxando mitigare et
conficitur hoc modo accipies faenum graecum purgatum et aqua
dulci lauabis ut terrosa careat qualitate tunc supra tenuissimos
carbones leuiter coques ut omnem acredinem deponat et secunda
aqua mutabis defusa priori et iterum coques ita ut ipsa decoctio
glutinosa in similitudinem coloris uini redigatur tunc ab igne
tolles et per linteolum mundum liquabis et dabis ieiunis ex ipso
suco calicem unum mediocrem admixto mellis despumati cocleario
uno

 et si forte adhuc minime fuerit soluta thoracis constrictio
inter scapulas circa spondyli locum praeuaporatis partibus
scarifabis et per cucurbitae raptum competentem sanguinem quod
relaxationi faciendae sufficiat detrahes etiam et uentris
egestionem si non fuerit blando clystere prouocabis dehinc
transactis tribus post scarifationem diebus si forte aliqua
praecordiorum tensio digitis palpantibus occurrerit tribus
seminibus cataplasmabis nam graeci trispermon uocant id est ex
lini semine contuso partes duas et hordei et faeni graeci
pollinibus partes singulas mellis et olei dulcis et aquae quod
suffecerit in uno coques et cataplasmabis et postquam tuleris
cataplasma maxime hiemis tempore molli lana loca tutabis et
fasciabis post haec omnia et postquam cataplasmatis dies
expleueris epithima dia spermaton appones aestate uero
diameliloto epithimate uteris

 aliud ad siccam tussim irin illyricam decoques in aqua dulci
usque ad tertiam partem et in ipsa decoctione ad modum unius
calicis minoris addes mellis despumati quod suffecerit et
ieiunis potui dabis

 confectio electuarii tussiculis aridis et ad raucedinem
conueniens recipit autem lini seminis torrefacti et amygdalae
amarae desquamatae et leuiter torrefactae et gliquiritiae suci
omnium quattuor paria pondera singillatim teres et sic in uno
commisces et addito melle cocto in unitatem coges et exinde in
modum unius auellanae dabis ut in ore contineant aegrotantes et
paulatim exucando transuorent sin uero gliquiritiae sucum non
inueneris ipsam gliquiritiam mittes et uteris

 xxxu ad tumorem faucium  

 secundum ueteres medicos quattuor distantias cum suis
uocabulis habere uua ostenditur nam si fuerit rotunda in
similitudinem acinae stafyle a graecis appellatur quam nos uuam
dicimus item si fuerit longa et tenuis et in folliculi sui
summitate plurimum humoris habuerit cionis appellatur identidem
si grossa uel uastior fuerit ut robustitate sua faucium impleat
partes gargareon appellatur nam hippocrates senior in suo
pronostico sic ait gargareones periculosae ad incidendum uel
exsecandum quanto magis fuerint rubriores et grandes etenim
tumor eisdem locis nascitur et sanguinis incessabilis fluxus
efficitur sed oportet in eodem tempore non solum ipsam uuam
appositione medicamenti attenuare uerum etiam quibuslibet modis
subinanire uentrem sic enim innoxie chirurgia adhibetur et metus
praefocationis praeteritus est item alia dicephalos appellata
uel bicapita quae rarius nascitur et innoxia esse probatur si
quidem humorem ex se dimittens in utrasque partes faucium spargat
et non per medium destillando pulmonis altitudinem laedat sicut
ceterae uuae faciunt propter ea chirurgia prohibetur

 curationis uero tempore in ipso initio ad uuas tumentes et
summissas quas graeci cechalasmenas uocant et tumentibus
faucibus uti oportet dia pityrou gargarismate id est ex
cantabro et conficitur sic cantabrum non nimis calcatius tenui
linteolo illigatum mittes in cacabo fictili et nouo aut certe
aeneo stagnato et adiecta dulci aqua addes siccam rosam et
palmulas pingues lenticulam et myxas sales alexandrinos omnia
ad modum mittes et coques donec lenticula coquatur post haec
ipsum sucum liquabis bene temperatum et non uiscosum nec iterum
nimis aquatum efficias et addito modico melle despumato
gargarizandum patientibus dabis non nimis calidum neque iterum
frigidum etenim si frigidum fuerit tumentibus partibus
manifestatur esse contrarium iterum si nimis calidum fuerit
loca feruore accensa inurit sed sufficit tantum ut secundum
tactum teporem habeat lactis quod graeci galactodes uocant

 diachrisma stomaticon id est inlinimentum ori conueniens et
appellatur e dia ton carion faciens ad digerendos tumores et
praefocationes antiadum et recipit nucum uiridium corticis sucum
per linteolum mundum liquatum quem molli igne coques usque ad
tertiam partem et tolles ab igne et dimittes ut infrigidet
dehinc in mortarium marmoreum refundes et admisces mellis leuiter
despumati similem quantitatem et addes croci et murrae et
hypoquistidis suci quod suffecerit ita ut murrae et croci
singulas partes mittas et hypoquistidis suci dimidiam partem et
uteris

 confectio crocati faciens ad faucium feruidos siue rubicundos
tumores accipit autem rosae floris et croci scripulos binos
nucleos pini septem uuae passae enucleatae numero nouem teres
cum melle despumato et modico passo et inlines

 confectio anthera a graecis appellata optima ad uuam
desiccandam et ad omnia quae in ore nascuntur recipit croci
murrae crocomagmatis aluminis scissi gallarum rosae floris
omnium specierum sex drachmas singulas sandaracae iris
illyricae cyperi omnium trium drachmas binas tundes cernes et
teres diligenter et uteris aliquando sicco aliquando admixto
melle

 xxxui ad ulcerationem faucium  

 ulceratio faucium si cum febre acuta in aegritudine
contigerit pessima et exitialis ostenditur maxime si grandis et
scara fuerit nata est iterum alia ulceratio praeter febrem
acutam quae inter acra oris spatia efficitur alba uel nigra aut
certe cinericio colore fuscata quam tefroden uocant et
appellatur a graecis consuete aptha quam nos oris coctionem
dicimus et est deterior uel mortifera in infantibus breuissimis
lactantibus ob teneritudinem aetatis illa quae fuerit alba in
similitudinem granorum minutorum siliginis maxime si et caput
linguae obtinuerit

 in curationibus uero si grandis fuerit ut supra diximus
faucium ulceratio cum scara ut etiam cum rubore sub mento in
gutturis partes ostenditur quas graeci antereona uocant et si
fuerit is qui curabitur aetate perfectus flebotomiam adhibere
oportet ita ut secundam detractionem facias quam epaferesin
uocant et si uentrem non fecerit acriori clystere deducendus
erit in infantibus uero balano uteris dehinc ipsis locis
patientibus diacartum medicamentum admixto modico melle inlines
et sinendum ut sibi saniando scarae cadant ne abstractione
uiolenti emeatus emorroidis sequatur

 alia confectio oralis quam graeci stomaticen uocant faciens
ad putredines et scaras caninum fimum album colliges et
siccabis fit autem hoc si ossa bubula sola ante diem uel biduum
canes manducantes custodias ipsum uero fimum combures et exinde
mittes dr ii croci et costi dr singulas mellis quod
suffecerit

 leuissimae autem ulcerationi sufficit si et antheran cum
melle inlinies sin uero aptha fuerit in ore id est oris coctio
lac asininum singulariter aut certe caprinum admixto modico passo
frequenter dabis colluendum et magis si nigra fuerit aptha sed
si forte nimis sordida cum putredine apparuerit erui pollinibus
tenuissimis admixto melle deterges ex leptospathio ferramento
licinio inuoluto et postquam deterseris uinum tepefactum
colluendum dabis in quo ante fuerit decocta rosa sicca et murta
sicca et oliuae folia uiridia

 post haec medicamentum siccum appones cuius medicamenti
confectio talis est facit enim ad uniuersas apthas nigras et
albas et ad uniuersa quae in ore nascuntur accipit autem
balaustii et corticis de granata sicca dr octonas gallarum et
folii optimi dr quaternas aluminis scissi et mastices dr
singulas quae sunt tundenda tundes et quae terenda teruntur et
sic tenuissime creta et in uno commixta usui reseruantur

 xxxuii ad synanchicos  

 synanchica igitur passio nomen accepit ab eo quod nimio
tumore summitatis gulae uel faucium siue locorum quibus
nutrimenta transuorantur interius atque exterius cum
difficultate transuorandi praefocationem faciat acutam et iugiter
spirationem patientibus neget  nam graeci continuam uel iugem
syneci appellant  et similiter ut laqueo strangulatos
interficiat laborantes cuius laquei suspendia graeci anchonas
uocant unde iterum synanchica passio nominatur et sunt
differentiae passionis duae una est quae cum ingenti tumore
supra dictorum locorum uisibus manifestatur alia uero quae sine
ullo tumore efficitur sensibus cognoscitur tantum cum minime et
difficulter transuorare coeperint aegrotantes ipsam denique
ueteres passionem peiorem atque noxiam adseuerant siquidem ad
pulmonem faciat decursum et tertia uel quarta die praefocationis
ingerat necem contingit autem medio aetatis tempore corporibus
frequenti catarro temptatis item ex uinolentia uel niuatis
potionibus aut si quis post perfrictionem conceptam derepente
calidis nimis usus fuerit lauacris

 curationis autem tempore oportet in principio si una pars
faucium tumuerit ex ipsa parte quam graeci catixin uocant in
brachio flebotomare et sufficientem sanguinem detrahere sin uero
in utrasque partes faucium uberior se tumor infuderit cum rubore
igni sacro simulante quod graeci erysipelatodes uocant in
ambobus brachiis uenas incides et sanguinem detrahes tantum
quantum aetas et uirium qualitas et regio et tempus et ipsius
causae magnitudo postulauerit etiam et sub lingua praedictae
passionis periculo uenas incides si nimis plenae apparuerint
quo possit proximis locis sanguinis detractione facta relaxatio
tumentibus ministrari partibus

 sin uero senilis aetas aut infantilis aetas quod equidem
rarius in ipsa infantili aetate contingit flebotomi usum
prohibuerit a tergo inter scapulas circa spondyli locum
cucurbitam conglutinabis et addita scarifatione competentem
sanguinem detrahes et si uentrem non fecerit acriori clystere
deducendus erit dabis etiam et mulsam gargarizandum ex
decoctione puleii confectam uel illud quod dia pityrou uocant id
est ex cantabro cuius confectionem superius ad tumores faucium
scripsimus

 diachrisma id est inlinimentum quod appellant dia ton
chelidonon id est ex hirundinibus faciens ad synanchen et ad
uniuersos tumores faucium et sordida ulcera in ore bene
depurgat recipit autem hirundinum agrestium exustarum dr i
croci dr ii spicae indicae et murrae dr singulas mellis
despumati partes duas passi cretici partem unam oportet autem
pullos hirundinum paruo sale aspergere et in olla fictili crudos
mittere et sic opertos exurere

 etiam et penicillos calida aqua expressos ori patientis et
naribus alterna mutatione oportet iugiter applicare cum
admonitione ut ad semet ipsum aegrotus spiritum uaporis rapiat
quo possint interiora membra a graecis moria appellata
relaxationis medelam percipere et sub mento gutturis partes
quas graeci antereona uocant tribus seminibus in aqua mulsa
concoctis cataplasmabis id est ex faeni graeci polline et
tritici et lini seminis dehinc et cerotarium confectum
uisceribus uel uentri appones recipit autem ceram et butyrum et
adipem taurinum uel porcinum si taurinum non inueneris omnium
trium paria pondera et galbani quod sufficit conficies et
uteris

 xxxuiii ad tetanicos  

  tetanica passio tres distantias cum uocabulis suis habere
manifestum est ex quibus una dicitur tetanos alia
emprosthotonos tertia uero opisthotonos et est tetanos quam
primam diximus secundum ceruicem rectam atque inflexibilem
neruorum et musculorum tensio cum ingenti dolore emprosthotonos
autem in anteriore parte musculorum ceruicis et neruorum
efficitur contractio ut etiam mentum fixum pectori uideatur cum
ingenti dolore opisthotonos autem ad posteriorem partem
musculorum et neruorum ceruicis quos tenontas uocant efficitur
contractio cum uehementi dolore contingit frequenter ex
antecedenti nimia perfrictione quotiens plus frigoris quam
possit natura corporis ferre sustinuerint laborantes et
dorsalis medulla perfrixerit quam graeci noticon myelon uocant
nam hippocrates in aforismis sic ait omne frigidum dorsali
medullae et neruis esse hostile siue inimicum quod autem calidum
amicum

 in curationibus uero oportet omnes in brachio flebotomare ob
nimietatem doloris uel relaxationis faciendae causa maxime si et
plethoricum corpus habuerint aegrotantes quod nos latino
sermone abundabile dicimus siue multitudine suci plenum post
haec chalastico lysiponio uteris et conficitur sic resinae
terebintinae ysopi attici suci cerae albae omnium trium uncias
quaternas galbani et opopanacis uncias singulas olei ueteris
dr iii diligenter conficies si forte durior fuerit cyprino
oleo molli pruna resolues et moues donec coaguletur tunc manu
calefacta perungues et post perunctionem molli lana tutabis loca
et fasciabis

 sed oportet primo loca dolentia simul cum spina sacculo
calido uaporare ex cantabro uel tritici farina confecto et
sudorem excitatum tenui et calefacto linteolo detergere et sic
supra dicto medicamento perunguere dandum etiam in potione et
castoreum rutae foliis admixtum aut opopanacis obolis duobus id
est scripulo uno uel ceteris potionibus ex castoreo confectis
diurnis diebus uti oportet

 declinationis tempore etiam et cerotarium ex diaquilon
confectum appones et conficitur sic cerae adipis porcini sine
sale diaquilon medicamenti omnium trium paria pondera in uno
consolues lento uapore et ab igne tolles et moues donec
coaguletur dehinc rades et uteris

 xxxix ad emoptyicos  

 emoptyicos latini sanguinem spuentes appellant quos autem in
passione constitutos si forte ex respiratorio interaneorum
membro quod graeci anapneusticon morion uocant sanguinis fuerit
fluor sequitur tussicula uehemens aliquando parua cum
sanguinis supernae educationis reiactatione quam graeci ematos
anagogen uocant sin uero ex faucibus et uua contigerit praeter
tussiculam simpliciter sicut ex ore cum excreatione despuitur

 et secundum colorem uel substantiam supra dictus sanguis
ostenditur locis ex quibus feratur quod si fuerit nigellus cum
mediocri quantitate ex minutis uenis significatur si uero
flauus fuerit et cum ingenti impetu et abundans fuerit exclusus
ex arteriis uenis esse manifestatur si uero nigellus fuerit et
ueluti glebosus quem graeci thrombumenon uocant cum modico
dolore de thoracis parte ferri ostenditur si autem sine ullo
dolore cum ingenti tussicula et anhelitu rubens et tenuis scatens
et spumosus sanguis fuerit emissus manifestissime de pulmone
ferri cognoscitur aliquibus uero si forte aetate iuuenes
fuerint patientes etiam malarum modicus rubor in uultu
ostenditur et sicut galenus in diagnostice ait ex stomacho et
uentre si fuerit euomitur si ex renibus et uesica mingitur si
ex intestinis egeritur

 et sunt differentiae fluoris sanguinis numero quattuor quibus
fieri solet aliquando secundum disruptionem uenarum efficitur
aliquando secundum esudationem ipsarum uenarum aliquando
secundum osculationem quam graeci anastomosin uocant siquidem
perforatione facta ueluti ex orificio sanguinem emittant
aliquando secundum putredinem et contingit frequentius ex
percussu aut nimia exclamatione aut ingentis altitudinis casu aut
ulceratione facta aut colligatione gutturis uiolenter ingesta
aut nimia plenitudine sanguinis

 curationis uero tempore si ex plenitudine sanguinis uena
fuerit rupta et ipse qui patitur naturam siue temperantiam
corporis quam graeci crasin appellant calidam habuerit quam
galenus libris peri craseon appellatis in quibus de temperantia
corporis scribit hoc modo intellegi docuit ait enim ex
hippocratis sententia corpora quae uastiores uenas habuerint
calidioris esse naturae et quae angustiores frigidioris ergo
calidum corpus si signis supra memoratis aegrotus ostenderit in
brachio flebotomandus erit sic enim poterit uena extrinsecus
releuata adhibitis potionibus colleticis intrinsecus
conglutinari apponendum etiam et diaiteon emplastrum aut
finicine galeni quam dia chalciteos dicit aut certe illa quae a
graecis e barbaros appellatur in duabus alutis inducta una in
pectore et lateribus et altera a tergo inter scapulas quod
metafrenon dicunt dehinc refectionem dabis panem posca frigida
infusum aut orizam elixatam cum modico aceto dabis frigidam
hieme uero tepidam cum uino styptico dabis et cetera quae
similiter constringere uel conglutinare possint

 etiam et potiones aptissimas dabis quae ualeant uenas
conglutinare ut est polygoni herbae radicis decoques in aqua
usque ad tertiam partem et addes cummi diligenter tritum
sufficienti modo et potui dabis hieme tepidum aestate frigidum
aliud pumicem leuiorem aut ros syriacum in uino austero decoques
in cacabo nouo et exinde ieiunis potionem unam et alteram ad
uesperam dabis similiter aestate frigidam hieme tepidam aliud
gesaster et amylum cum posca propinantur aliud ptisana cum
adipe caprino recente et symfyti herbae radices concoctas
comedenda datur aliud symfyti herbae radicis siccae partes
duas gesasteros et amyli partes singulas dabis coclearium unum
cum aqua frigida hieme tepida aliud picis siccae partes duas
specularis assati partem unam teres et exinde ieiuno dabis
coclearium unum siue hieme siue aestate cum posca frigida aliud
diasfongon ad narium sanguinis fluxum superius scriptum
similiter dabis aliud cummi in ore retentum et cum paulatim
defluxerit transuoratum sanguinem abstinet aliud bulbos aut
cocleas elixas cum modico aceto comestas mirifice operantur
habent enim colleticam uirtutem id est glutinatoriam

 aliud emoptyicis trociscos dielectrum ex succino cum
decoctione myrtae aut rosae siccae aut plantaginis suco admixta
posca potui dabis sin uero cum ingenti tussicula fuerit
sanguinis emissio uespertino tempore trociscum trigonum cum
posca dabis et sanabis

 trociscus diasymphytum faciens ad sanguinis supernae
educationis reiactationem quam graeci ematos anagogen uocant
recipit autem gesasteros balaustii cummi hypoquistidis suci
dr quaternas turis masculi dr octo lemnias sfragitidos et
symphyti herbae radicis siccae dr duodenas plantaginis suco
colligitur et trocisci informantur drachmarum singularum ex
quibus unum dabis cum decoctione rosae ac myrtae siccae aut
plantaginis suco cum posca

 aliud anagargarisma ischemon appellatum id est retinens
sanguinem si forte de faucibus aut uua contigerit rosam siccam
senticem uiridem myrtam nigellam siccam gallas omfacitidas
leuiter quassatas simul omnia decoques in posca et dabis
gargarizandum aestate frigidum hiberno tepidum

 xl ad pthisicos  

 est autem pthisica passio ulceratio pulmonis et thoracis cum
defluxione corporis sed illam ueterem peiorem atque insanabilem
ueteres dicunt quae fuerit pulmonis et secundum aetatem iuuenibus
magis quam senibus creata siquidem iuuenilis aetas sui feruorem
erigens in tumorem putrefaciat et sordidet ulcera supra dicta
efficitur ex antecedenti sanguinis reiactatione quam graeci
ematos anagogen dicunt aut per longam tussiculam reumatizato
pulmone aut thorace aut interna collectione quam empyema dicunt
cum forte sursum eruperit et minime per inferiores partes fuerit
desiccata

 sequitur autem laborantes totius corporis defluxio uel cum
nimia macie uirium consumptio febricula tenuis aliquando iugis
aliquando intercapedinata quam graeci dialiponta uocant
tussicula etiam et flegmatis reiactatio dehinc peiorante
passione putidum et purulentum supra dictum flegma excluditur
capilli etiam capitis defluunt et si in pulmone fuerit ulceratio
malarum rubor in uultu ostenditur et digitorum capita robusta
efficiuntur cum obuncatione unguium quam graeci gryposin uocant

 in curationibus uero oportet in principio adhibere quae
ualeant ulcera sordida depurgare et ipsorum locorum patientium
tumorem mitigare hoc est faenum graecum coques eodem modo quo
superius ad tussiculam aridam conscripsimus et cum modico melle
despumato dabis ieiunis et ad uesperam sed si plus eundem sucum
operari uolueris in secunda aqua addes irin illyricam et ysopi
comam sufficiente modo et admixto modico melle similiter dabis
aliqui uero pro melle caricas pingues supra dictis speciebus
adiungunt et in uno coquunt

 alia potio diorobum appellata id est de eruo et conficitur
sic eruum rubrum pridie aqua infundes alia uero die testa
ignita torrefacies moderate ut non ardeat et diligenter siccabis
et moles manuali mola nam graeci chiromylon uocant et ipsum
pollinem tenui cribello traicies et ex ipso puluere dabis
coclearium unum cum mulsa calida ieiunis et ad uesperam
aliquando uero in tribus partibus pollinis adduntur ysopi et iris
illyricae partes singulae et similiter ut supra datur

 aliud diorobum electuarium murrae croci dr singulas
amygdali amari unc i erui rubri pollinis unc u mellis
despumati quod suffecerit

 aliud pthisicis et maxime de thorace butyri recentis partes
duas mellis despumati partem unam in uno commisces et exinde
dabis coclearium unum ieiunis

 aliud pthisicis conueniens lac asininum seu caprinum uel
ouillum tepefactum cum modico melle ieiunos potabis et cum
simila liquidius coctum in pulmento dabis aut ptisanam cum
capitibus porrorum uel butyrum concoctum similiter dabis
aliquando admisces et modicum mellis et sic dabis

 aliud agnina uel haedina capita uel pedes quos appellant
cephalopodas et ipsa corda concocta et comesta mirifice
operantur uires enim depositas plurimum erigunt

 aliud ad tussiculam medicamentum quod appellant diaprassium
id est ex marrubio pthisicis conueniens et conficitur sic
marrubii herbae uiridis et ysopi et puleii sicci omnium trium
unc binas iris illyricae unc i strobilos uirides ii aquae
sextarios sex mellis sextarium i passi dimidium sextarium
caricas pingues numero quindecim omnia praeter irin illyricam
ante biduum infundes in aqua et tertia die coques usque ad
tertiam partem et post haec ab igne tolles herbas expressas
proicies et sucum diligenter liquabis et exinde accipies
sextarios ii et ei adiunges mel et passum et lento igne coques et
electuarium facies in similitudinem mellis mediocriter
crassioris et tunc tolles ab igne et superasperges irin illyricam
contusam et tenuissime cretam et moues donec infrigidet et
repones in uitreo uase et exinde laborantibus dabis ieiunis et ad
uesperam coclearia singula

 et postquam ex sputis limpidioribus uel certe non male
redolentibus agnoueris ulcera fuisse purgata trigono trocisco
uel alio quolibet simillimae uirtutis in potione dato cicatricem
induces etiam extrinsecus medicamentum epuloticon appones id
est quod ualeat in cicatricem ducere ut est finicine duabus
alutis inductum unam in pectore et lateribus et alteram a tergo
inter scapulas ut supra dixi appones et sanabis

 xli ad asthmaticos  

 asthmatici dicuntur latino sermone anhelosi uel suspiriosi
nam et dyspnia a graecis dicitur id est difficultas
respirationis et orthopnia aliter dicitur si quidem recto
schemate iacentes praefocentur aegroti et est passio reumatismus
ab arteria defluens in pulmonem unde subito ad digestionem
ciborum laborantes grauati malfiunt ut etiam nimia thoracis
oppressione frigidum aerem haurire cupiant et fit uel nascitur
ex antecedenti profunda perfrictione et ex multo cibo accepto et
indigestione frequenti et plurimo concubitu

 curationis tempore si grandis impetus fuerit passionis et
plethoricum corpus aegrotus ostenderit id est multitudine suci
plenum in brachio flebotomabis sed si forte uirium imbecillitas
uel aetatis aut temporis qualitas flebotomi usum prohibuerit
inter scapulas circa spondyli locum scarifabis et per cucurbitae
raptum sufficientem sanguinem detrahes

 et si ex nimio frigore contigerit hiemis tempore faciente
sacculo calefacto ex tritici farina et erui in decoctione marrubi
concocta diligentissime uaporabis circa stomachum et totum
pectus subter perungues chalastico superius in passione tetanica
memorato cyprino oleo resoluto et post uaporationem lanis mundis
operies et fasciabis

 electuarium dia tu silfiu a graecis appellatum dyspnoicis
conueniens recipit autem squillae medii et ysopi unc binas
urticae seminis et polii cretici unc singulas silfii seminis
dr i caricas pingues decem strobilos uirides ii aquae
sextarios sex mellis despumati sextarium unum conficies sicut
diaprassium superius in pthisica passione conscriptum et exinde
dabis mane ieiunis coclearium unum et alium ad uesperam

 aliud dyspnoicis abrotanum uuam passam rutam simul in aqua
decoques liquabis et potui dabis

 aliud si forte nimietas redundantis humoris fuerit trocisco
hypocapnisto uteris id est suffumigatorio quem superius ad
desiccationem humorum ad tussim humidam scripsimus

 antidotum antipatri ex catatopon quo usus est galenus ad
uniuersas tusses et dyspnias recipit autem storacis isaurici dr
ui resinae terebintinae dr iiii opopanacis et galbani et iris
illyricae dr quaternas murrae dr ii s iusquiami seminis albi
obolos quattuor melle despumato colligitur et post sex menses
exinde datur in potione fabae aegyptiae magnitudo uel quantitas
alii uero pro resina sulphuris uiui mittunt dr i diligenter
facientes quia non solum plus operatur cum sulphure uerum etiam
et cum in aqua resoluitur ut detur resina faciente glutinosum
efficitur ut minime soluatur

 si uero in capite originem passionis senseris certo tempore
cyclico modo sicuti superius in cephalaea passione scripsimus
ipsum caput cum uicina sibi subiecta membrana curabis et sanabis

 xlii ad stomachi passiones  

 stomachicam passionem ueteres reumatismum stomachi dicunt
siue humectationem quam pladarosin uocant sequitur autem in
passione constitutos iugis saliuarum sputus fastidium et nausia
uel reiectatio uomitus etiam frequenter aliquando felliti
aliquando flegmatici articulorum perfrictio pulsus paruitas
quam microsfyxian uocant et circa superiores thoracis partes
sudoris emissio

 in curationibus autem oportet adhibere cataplasma quod
appellant dia tu absinthiu ad debilitatem et humectationem et
fastidium stomachi recipit autem carnes tunsas palmarum numero
xxxui id est in una die xii aloes epatites absinthii pontici
mastices omnium trium unc singulas semis pollinis polentae
partes tres et lini seminis partem unam concoques cum calida et
modico oleo nardino aut certe melino si aestas fuerit et
cataplasmabis et post cataplasma si forte hiemis fuerit tempus
lanis mundis operies et fasciabis

 dehinc postquam dies cataplasmatis expleueris epithimate
diameliloto uteris est namque tonoticon et sympepticon
medicamentum id est confortatorium et condigestorium facit et
ad debilitatem et ad tensionem stomachi passiones et hepaticis
et spleneticis est autem et podagricis optimum et conficitur
sic fascis gallici cyperi murrae ammoniaci iris illyricae
omnium specierum quinque dr octonas croci aloes dr
quaternas meliloti unc iii resinae colophoniae unc ui cerae
et olei cyprini libras singulas aceti quod suffecerit crocum
uero et murram et aloen et ammoniacum cum aceto conteres et sic
conficies

 alia cura stomachi ad causas supra scriptas ut embrocismo
curentur id est olei infusione foueantur primo facies duas
embrocas laneas a quactiliario in modum spaerae formatas aut
certe si ad praesens non fuerit simpliciter ad horam de lana
facies etiam et unum quactile tenue quod stomachum et
praecordia simul et uentrem operiat sed si forsitan et ipsum
minime occurrerit dibafos purpureos diligenter consutos
similiter facies et ipsum oleum de quo foueas conficies sic
absinthii pontici unc i s aut multum duas aloes styracis
mastices omnium trium scr quaternas uini ueteris et olei spani
ex aequali modo quantum suffecerit omnes species pridie infusas
coques lento igne in cacabo aeneo stagnato donec uinum
consumatur non tamen nimis ne oleum ardeat

 et ipsum oleum liquatum mittes in gillone et quando curare
uolueris ipsum primo laborantem supino schemate aequalem super
laneo stramine iacere facies cruribus competenter collectis tunc
praecordia et stomachum quactili operies et sic ipsum gillonem
in olla feruenti calidae summittes ut oleum ferueat tantum
quantum digitus hominis sufferre potuerit et sic blande
stomachum embrocabis et cum ex parte oleum tepuerit quod
stomacho infuderis iubebis de embrocis laneis suprascriptis
ambobus ministris ex utroque laterum astantibus celeriter rapi
et in singula uasa munda exprimes et iterum plus calidius oleum
infundes hoc tam diu facies quam diu stomachus diligenter ipsa
infusione foueatur et postquam foueris diligenter deterges et
purpura sicca operies et fasciabis hoc autem per dies numero
tres facies per singulos dies ipsum oleum recalefacies

 illud praeterea admonendum si forte mulier fuerit quae
curatur ut storacem prohibeas ne iocundo odore matrix inuitata
ad stomachum leuetur solet enim haec passio frequenter fieri
stomacho per nausiam uerso secundo uel tertio mense
praegnantibus rudibus ad conceptum aut certe post longum temporis
partum concipientibus et similiter ut reumatismum stomachi
inferius scriptum curabis

 si uero duritia fuerit stomachi et praecordiorum tensio in
primis erit cataplasmandum ex faeni graeci polline et pane sicco
et lini semine et maluae semine coquuntur in uno cum aqua et
oleo modico et melle et apponitur

 item uero addes adipes porcinos sufficiente modo et post
dies cataplasmatis expletos malagma amythaonis a graecis
appellatum appones id est amythaonis patris melampi facit ad
praecordiorum distensiones dissoluit omnem duritiam facit et ad
difficilem motum articulorum est etiam et spleneticis
diaforeticum medicamentum et conficitur sic ammoniaci unc ii
bdellii resinae terebintinae galbani omnium trium specierum
unc singulas cerae unc iiii s turis masculi et murrae dr
quaternas olei cyprini dr iiii s conficies et uteris

 aliud quod appellatur a graecis picra galeni id est amara
faciens ad duritiam et ad debilitatem et oppressionem stomachi
quam dyspepsian uocant et ad fastidium et ad humoris
malignitatem quam cacochymian uocant et illis qui obtunsionem
uisus ab stomacho patiuntur et conficitur sic accipit aloes
epatites dr i et scr i cassiae fistulae xylobalsami
mastices asari croci spicae indicae cinnamomo omnium septem
specierum scr singulos semis tundes et tenuissime cernes et
dabis coclearium unum cum calida aqua ieiunis

 sin uero reumatismus fuerit stomachi quem incontinentia
cibi uel frequenti uomitu plurimi humoris cognosces omfacion in
potione datum abstinet uomitum

 aliud ad stomachum confortandum et uomitum abstinendum
rosam siccam absinthii pontici comam aloen alumen scissum
crocum masticen omnia ad modum mittes et quae tundenda sunt
tundes et quae terenda sunt teres et tenuissime cernes tunc
albore oui tenui stomachum tanges et super asperges et purpura
operies et fasciabis

 quod si minus ualuerit cataplasmate uteris ex palmulis et
malis cydoniis et inanthi et alumine liparo id est liquido et
polentae polline et modico rosaceo adiuncto et seminis lini
modico cum aqua coques et cataplasmabis et post dies
cataplasmatis expletos epithimate tonotico uteris id est
confortatorio croci scr ui absinthii pontici comae scr ii
dactylos nicolaos numero quinque cerae dr iii olei nardini dr
ui uini spatitus quod sufficit

 ad stomachi dolorem mitigandum medicamentum appellatum a
graecis anodinon recipit seminis apii partem unam feniculi
seminis et cumini torrefacti partes binas hieme uero addes et
piperis modicum tundes et tenuissime cernes et exinde dabis in
potione uini ascalonii mixti calidi coclearii unius quantitatem

 sin uero paresis fuerit stomachi id est paralysis 
agnoscitur autem haec passio quotiens aegroti plurimo fastidio
laborauerint tempore prolixo cessante corporis nutrimento quam
graeci atrofian uocant  ob diligentiam uero curationis oleo
rutaceo admixto butyro tepefacto in anteriori et posteriori parte
stomachum diurnis diebus perungues et lanis mundis loca tutabis
et fasciabis etiam et per inferiores podicis partes iniectum
magnifice facit

 ad stomachi defectum uinum nigellum et fortissimum et
carnosum calefacies in uase nouo testeo aut certe aeneo stagnato
et exinde spongiis duabus latioribus ac rudibus et concauatis
alterna mutatione ipsum stomachum diebus tribus aut quinque
ieiunis uaporabis aliquando uero si plus uirtutis ipsum uinum
habere uolueris quo possit uires laborantis depositas erigere
species tonoticas admisces id est mastices grana sufficientia
absinthium ponticum aloen squinanthum storacem omnia ad modum
mittes et coques in uino et sic uaporabis hieme uero postquam
uaporaueris et nardino oleo calido summisso et diligenter
calefacto perungues et sic purpura operies et ut dixi fasciabis

 trociscus faciens ad stomachi atoniam et ad uentris
reumatismum infantibus masuca confecti de uitibus nondum
mustariis maciros corticis robusti quem profert india terra
balaustii mannae turis erices carpu absinthii pontici suci dr
senas acaciae hypoquistidos suci lapathii seminis myrtae
nigrae granatorum siccorum ros syriaci omnium quinque dr
quaternas uino myrtino colliges et in usum ad nausiam pueris
minoribus teres cum aceto et oleo melino hieme nardino et lines
stomachum hieme tepido aestate frigido et super purpura
operies et fasciabis ad reumatismum uero uentris cum oleo
lentiscino et aceto et similiter purpura operies et fasciabis

 ad stomachi perfrictionem et singultum dia trion pipereon
antidotum inferius scriptum in modum fabae cum calida aqua
ieiunis dabis aut filonium antidotum cum frigida apiata dabis
hieme cum tepida sin uero ex calido humore circa digestionis
tempus cum morsu et flaccore stomachi singultus fuerit natus
aqua tepida plurima patientes potabis et postquam dederis
immissis in ore pennis uomitum prouocabis etiam et
sternutationem similiter prouocabis sin uero ex plenitudine
humorum fuerit singultus praeter febrem acutam purgatorium
dabis si tamen uirium qualitas fuerit suffragata sin minus
acriori clystere uentrem deduces

 ad stomachi uentositatem siue inflationem et tensionem polii
cretici manipulum unum in aqua decoques et ipsam decoctionem
ieiunum potabis aut nepetae aut mentae decoctionem admixto
modico melle et piperis grana triginta potui dabis et post haec
epithima dia spermaton filagrii appones et conficitur sic
cardamomi cyperi herbae sabinae nitri bacarum lauri cassiae
fistulae meliloti faeni graeci pollinis fascis gallici
seminis apii samsuci anesi panacis radicis omnium tredecim
uncias ternas ammoniaci guttae et resinae terebintinae uncias
senas mellis olei nardini adipis taurini cerae omnium
quattuor libras singulas

 aliqui uero pro oleo nardino cyprinum mittunt et pro radice
panacis opopanacem et si ad praesens terebintina non fuerit
colofoniam mittunt addunt olei dr iii aceti quod suffecerit ad
conterendum ammoniaci gutta sola siue cum opopanace facit ad
uniuersas inflationes stomachi uel uentositates et epatis et
splenis et ad omnia magnum est medicamentum

 aliud epithima diasamsucum appellatum similia medens
recipit samsuci et bacarum lauri siccarum et faeni graeci moliti
omnium trium libras singulas nitri dr ii s storacis calamitae
optimi dr iii cerae olei cyprini libras singulas semis resinae
terebintinae libras duas quae sunt sicca diligenter tundes et
cernes et sic solubilibus resolutis superasperges et moues donec
coagulentur

 ad uomitum constringendum de uindiciani afri mastices et
uuae passae enucleatae uncias singulas cumini leuiter torrefacti
scr iii omnia in uno contundes et panno inductum sicut
emplastrum stomacho impones

 xliii ad splenis passionem  

 est autem splenetica passio causatio in splene quae contingit
cum insurrectione sequitur patientes extantia et dolor circa
sinistram praecordiorum partem et fastidium et corporis totius
mala habitudo quam graeci cachexian uocant

 curationis uero tempore flebotomia in manu sinistra adhibita
circa medium digitum minorem desinit splenis extantia

 trociscus ex filagrio conueniens spleneticis et orthopnoicis
id est is qui ab splene anhelitum patiuntur uel recto schemate
iacentes praefocantur traditur enim quod per urinam splenem
attenuet et extantiam ipsius deducat accipit autem struthii
herbae radicis siccae et capparis radicis siccae corticis et
chamaedryos et panacis radicis et tamaricis seminis omnium
quinque paria pondera cum aceto squillitico colliguntur et
trocisci singularum drachmarum informantur et in umbra
exsiccantur ex quibus unum ieiunis cum oxymelle et apiata calida
dabis

 aliud ad splenem filonium antidotum cum frigida aqua apiata
ieiunis dabis hieme uero cum tepida et postquam dederis supra
eandem partem aegrotum iacere iubebis ita ut manus ipsius
iacentis post dorsum habeat positionem

 potio ad splenem quae per urinam longi temporis splenem
attenuando deducit betonicae herbae tritae dr iii cum uini
nigri cyatis iii et calidae tantumdem potui dabis per dies iii
aut u in mense

 item alia potio ad splenem et ad initia hydropis quae per
uentrem soluendo humorem deducit ebuli herbae uiridis radices
eximito de terra et excutiens lauare noli quod duobus digitis
comprehendis uel tribus si plurimum humoris deducere uolueris
conterito ex uino ueteri et potui dato mirifice sanabis

 item alia potio ad splenem hederae radicem et capparis
radicis corticem uiridem uel siccam decoques competenter in uino
styptico usque ad tertiam partem et ex ipso liquore ieiunis dabis
calicem i minorem

 aliud hederae folia uiridia et nepetam uiridem quam
calaminthen uocant et puleium et squillae medium decoques
competenter in aceto acri post haec proicies herbas et in ipsam
decoctionem mittes hordei pollinem et erui et faeni graeci et
his sacculo inclusis splenem uaporabis et post uaporationem
cyprinum oleum cum aceto et nitro aut sale trito ex aequali modo
simul feruefacies et in lanis redactum patienti loco appones et
fasciabis

 aliud spleneticum medicamentum desiccatorium et
confortatorium ad splenis debilitatem et infusionem humoris a
graecis citrinon appellatum recipit cerae ammoniaci guttae
uncias senas resinae frixae libram i auripigmenti aluminis
scissi olei ueteris omnium trium uncias singulas et semis
aceti acrioris quod sufficit

 aliud ad uentositatem splenis epithimate dia spermaton aut
diasamsuco uteris superius ad uentositatem siue inflationem
stomachi scriptis

 aliud ad duritiam splenis uel saxietatem quam scirrosin
dicunt malagma amythaonis appones quod superius ad duritiam
stomachi scripsimus

 aliud ad duritiam splenis tus masculum et ammoniaci guttae
aequali pondere teres diligenter et frequenter sucum supermittes
coliculi ex foliis uiridioribus expressum ut efficiatur in
similitudinem emplastri et inductum in charta uel aluta spleni
appones

 si uero in aegritudine cum febre acuta fuerit splenis
causatio tribus diebus cataplasmabis ex faeni graeci polline et
hordei partibus singulis et lini seminis partibus duabus cum aqua
et rosaceo et modico melle concoctis et oxymel ieiunis cum
apiata dabis et post dies cataplasmatis expletos nileos
splenicon lexipyreton appones et conficitur sic cerae
ammoniaci guttae olei rosacei unc iii croci dr ix aloes dr
ui aliqui tamen croci dr ui mittunt aceti quod sufficit ad
conterendum crocum et guttam ammoniaci

 xliu ad epaticam passionem  

 est autem epatica passio causatio in epate quae contingit
cum tumore uiscerum haec signa laborantes secuntur est dolor
dextrae partis et extantia uiscerum et tumor dehinc cum passio
creuerit indigestio frequenter nascitur

 in curationibus uero flebotomia in brachio dextro in uena
caua media secundum uires patientis adhibita utilis comprobatur

 aliud tritici farina in decoctione absinthii et aneti cocta
et apposita in sacculo inclusa dolorem mitigat

 aliud artomeli cataplasma adhibitum est ualde utillimum

 aliud absinthii pontici infusione ieiunum potabis

 aliud costum ieiunis masticandum dabis ut ipsum humorem
inglutiant et in eodem latere aegrotum iacere iubebis

 aliud sanguisugae dolenti loco appositae mirifice operantur

 aliud trociscus dia ton picron amygdalon appellatus ad
conclusionem siue obtrusionem epatis quam enfraxin uocant
petroselini costi gentianae amygdalarum amararum anisi aloes
epaticae absinthii pontici comae omnium uii paria pondera aqua
colliges et facies trociscos drachmarum singularum ex quibus
dabis unum ieiunis non febrientibus cum uino mixto febrientibus
uero cum aqua calida et in ipsa parte facies iacere laborantes

 antidotum tonoticon id est proficiens aduersus debilitatem
epatis recipit spicae indicae costi gentianae inulae
campanae omnium iu dr binas rei pontici dr i mellis
despumati dr iii dabis in modum auellanae cum uino mulso ex
modico melle confecto febrientibus uero cum decoctione apii

 potio epatica ad enfraxin epatis costi ireos illyricae
ladani omnium trium unc singulas piperis grana numero xxuiiii
si uero ladanum non inueneris faeni graeci leuiter torrefacti et
molti pollinem mittes tundes et cernes omnia tenuissime et
dabis coclearium i ieiunis non febrientibus cum uino mixto
febrientibus uero cum aqua calida

 cataplasma ad enfraxin epatis afronitri cibaria numero xu
lini seminis centum hordei ducenta calidae et olei quod
sufficit

 aliud ad duritiam et tumorem epatis centauriam anetum
asfodili radices et papaueris capitella decoques in oleo et
modica aqua et ex eodem oleo lanas appones

 sed si forte apostema in epate fuerit natum quod ex
praecedentibus signis in empyemate superius memoratis agnoueris
diureticis potionibus idem apostema per urinam purgabis hoc est
graminis radicis mundae feniculi radicis corticis dauci cretici
seminis id est pastinacae hortensis petroselini macedonici
asari ysopi inulae haec singillatim aut simul in aqua
decoquenda et ipsa decoctio data per urinas ducit

 cataplasma diureticon id est urinale ad idem et ad dolores
ex perfrictione natos pollinis tritici et lini seminis et faeni
graeci paria pondera cymini seminis seminis feniculi ameos id
est seminis uilicionis bacarum lauri dauci cretici omnium
quinque uncias singulas semis caricas pingues numero xu cum aqua
et melle et modico oleo coques et appones et post cataplasma
dia spermaton epithimate uteris aut diasamsuco superius ad
uentositatem stomachi scripto

 xlu ad renum dolorem  

 piperis petroselini asari bacarum lauri omnium quattuor
paria pondera tundes cernes diligenter et dabis coclearium i in
passo tepefacto potionem ieiunis tribus diebus et si immobiliter
se habeat aegrotus confestim sanabitur sin uero reperta fuerit
arenarum qualitas in urinis post medicaminis potionem acceptam
sicut galenus in diagnostice ait manifestissime nefretica passio
intellegitur id est renalis

 potio optime confringens lapides in renibus natos
carpobalsami lapidis qui in spongiis nouis reperitur puleii
sicci floris maluae agrestis seminis omnium quattuor paria
pondera conficies et dabis coclearium i in potione uini tepefacti
aut passi conditi

 antidotum nefreticum calculosis aptissimum recipit betonicae
spanae fascis gallici uncias singulas semis saxifragae
petrosae seminis aut petroselini seminis olusatri folii
barbarici id est malobathri piperis albi uncias singulas meu s
omnia diligenter tundes et tenuissime cernes et melle despumato
colliges et exinde a balneo id est mox lotis dabis auellanae
magnitudinem cum uino mixto

 confectio conditi nefreticis conueniens et maxime calculosis
quos lithiontas uocant et minctus difficultate laborantibus
quos dysuruntas uocant recipit piperis dr i saxifragae
betonicae unc binas spicae indicae petroselini fu asari
radicis acori dauci cretici seminis omnium ui dr singulas
uini aminaei cotylas quattuor mellis despumati cotylas ii s

 trociscus diafysalidon appellatus faciens ad ulcera quae in
renibus siue in uesica nascuntur et indigent in cicatricem duci
et ad eos qui sanguinem mingunt recipit cucumeris hortini
seminis descamati apii seminis lapathii seminis nuclei leuiter
torrefacti croci omnium u dr iiii amygdalas dulces
descamatas et auellanas similiter purgatas numero denas herbae
fysalidos quam romani uesicariam appellant interiora grana
numero xxxu conteres omnia et adiecto passo competenti ueluti
conspersione in unum rediges et exinde ieiunis dr i dabis non
febrientibus cum passo tepefacto febrientibus autem cum aqua
calida

 aliud nefreticis et calculosis conueniens id est bestiane
antidotum ieiunis datum lapides in renibus confringit et urinam
prouocat

 aliud ad renum dolorem exira medicamentum inferius scriptum
in aluta inductum appones et sanabis

 xlui ad uesicae passiones  

 ea quae uesicae accidunt a graecis symptomata appellantur
nos autem accidentia dicere poterimus omnium logicorum
testimonio natura uesicae neruosa iudicatur quae sub ingenti
perfrictione aut frigore aut humore uenenoso et mordaci nocetur
hoc maxime fieri solet cachexia laborantibus id est mala
habitudine corporis oros enim sanguinis qui latine serum
appellatur qui ex sanguine per uenam epatis depurgatur mixtus
felli rufo descendens uesicae ulcerationes uniuersas uel
asperitates aut debilitatem nutrit unde omnes passiones uesicae
difficili curatione medentur sunt uero supradicta accidentia
periculosa ischuria id est ex toto urinae abstinentia et dysuria
id est urinae difficultas et stranguria id est urinae paulatim
per guttas exclusio

 contingit morsus et ulceratio ex antecedenti humoris acredine
et dolor fieri solet initio urinae excludendae aut in fine
explicandae

 item in uesica paralysi uitiata aut paulatim urina per guttas
insensibiliter excluditur si ex parte fuerit tacta aut
inuoluntarie simul exclusa ostenditur si omnis fuerit uitiata

 est iterum altera passio ex incontinentia urinae paralysi
uesicae deterior ex renibus descendens et uesica compatiente
efficitur et appellatur a graecis diabetes siquidem mox potione
accepta per urinarum uiam raritate membrorum interiorum
descendat tamquam per inania feratur rarius quidem contingit
haec passio sed subito nascitur et est omnino incurabilis
aliqui hanc passionem hydropismo adscribunt quoniam nimia siti
patientes afficiantur et subalbidum et aquosum uultum ostendant

 contingit iterum ex renibus ulceratis sanguinolentus minctus
aut saniosus uel subalbidus aliquando cum graui odore
attestante renium dolore et ilium si uero sanguis purus fuerit
exclusus eruptionem uenae aut putredinem ipsius significat in
renibus aut uesica factam fuisse qua loca quae patiuntur dolore
pulsata desanguinentur

 si uero atonia fuerit uesicae id est debilitas subito urinae
egerendae delectationem patiuntur et cum mingere coeperint cum
ingenti conatu et gemitu humorosas urinas excludunt aut per
somnum inuoluntario lapsu urinam emittunt et frequenter haec
passio paralysin uesicae futuram significat

 contingit iterum dysuria in uesica ulcerata aut ex renibus
irruente lapide extensa aut limosa aut arenosa qualitate
solidata aut gleboso sanguine quem graeci thrombon appellant
in ipso urinali meatu obtrusa

 contingit iterum dysuria in aegritudine pessima cum fuerit
natura suo officio priuata

 curationis uero tempore si fuerit ex frigore aut profunda
perfrictione dysuriae causatio cum ingenti dolore oleum rutaceum
per podicem frequenter aegroto iniciendum est in feminis uero
matrici est infundendum etiam et extrinsecus pubetenus praeraso
pectine uel inguinibus lanae apponendae ex oleo cyprino
calefacto aliquando admixto castoreo si forte plus calefieri
oportuerit et si uenter abstinuerit clystere erit deducendus ex
decoctione faeni graeci aut radicis maluae oleo admixto
adhibendae sunt etiam insessionis fomentationes nam graeci
encathisma uocant ex calida et oleo solet enim uesica etiam si
fuerit constricta subtili fomento relaxari et urinam retentam
reddere

 quod si minime urina fuerit secuta et perseuerauerit supra
dicta periculosa abstinentia oportet in cruribus si uires
patiuntur supra talos interiores uenas incidere et si dolor non
minuerit adhibendum est cataplasma ex lini semine et faeni
graeci et hordei pollinibus admixto papauere trito et resina
pinali et pice transacto autem dolore apponendum cerotarium ex
resina frixa et ysopi suco et ammontaci gutta et oleo sicyonio
confectum

 si uero lapidum uel arenarum fuerit querela similiter ut
nefreticos curabis

 sin uero ex cachexia corporis de humore uenenoso et mordaci
ulceratione facta asperitatem cum dolore in capite naturae
senserint patientes reumatismo adscribitur oportet ergo lac
asininum tepefactum frequenter ieiunos potare quod si ad
praesens non fuerit caprinum dabis et embroce calida ex lanis
sucidis et rosaceo et uino mulso aut passo admixto sub umbilico
pubetenus pectinem uel utraque ilia cooperies

 mulieribus autem et pessarium ex lacte asinino uel caprino
uel muliebri lacte apponendum in uiris uero si in capite naturae
morsum cum dolore senserint per auliscum oticum aeneum lenem
et non osseum ne frangatur aut certe argenteum fabricatum et
uesicae porcinae alligatum non nimis interius sed in caput
naturae inicies ceruinam medullam susino oleo resolutam aut
butyrum recens aut adipem anserinum uel gallinaceum

 adhibenda etiam encathismata ex decoctione rosarum
lenticulae myrtae rubi lentisci uel his uirtute similium
apponendum etiam et diaiteon emplastrum siue illud medicamentum
quod graece ebarbaros appellatur renibus et pectini praeraso
aut finicinen quam galenus in libris emplastrorum quos cata gene
appellant nostram dia chalciteos nominauit

 proficiente autem curationis tempore erunt in cibo dandi
suini pedis mucrones testiculi madidi ex aqua et cerebrum
assatum de piscibus autem torpedines aselli murenae de pomis
uero uua mala cydonia granata et his uirtute similia dandum
etiam ieiunis aliquid sorbile quod humorem acrem et tenuem et
asperum ualeat obdulcare et crassificare et lenire ut est amylum
procuratum aut polentam ex aqua elixam et cum uino nigello
addulcatam aut oriza aut grana ptisanae et his similia

 probatur etiam dari sorbendum quod conficitur sic ex
nucleis recentibus et cucumeris semine descamato et amygdala
dulci et amylo cum lacte in uno diligenter tritis et leuiter
concoctis dandum ieiunis cum uino chrysattico frequenter dare
iubebis uel illud quod curandae ulcerationi uesicae aptum a
ueteribus probatur et conficitur hoc modo et magis caniculari
tempore lini seminis et papaueris albi seminis descamati et
draganti tunsi et creti omnium iiii unc binas amyli recentis
dr iiii aqua colligitur et trociscus informatur

 etiam et trociscus epuloticus ad obducendam cicatricem dari
oportet ex uesicaria herba confectus quem graeci diafysalidon
uocant quem superius in nefretica passione conscripsimus
utendum etiam aquis calidis id est naturali calore plantatis 
nam graeci autofye idata uocant sunt enim uirtutis
metasyncriticae hoc est quae ualeant naturalem temperiem
corporis renouare

 xluii ad cholericam passionem et defluxionem  

 utraeque passiones acutae uel celeres esse noscuntur sed
cholerica passio plus acutissima et molestior a ueteribus esse
traditur et est reumatismus uentris et stomachi sursum et
deorsum per os atque uentrem subito natus sequitur autem in
passione constitutos articulorum perfrictio et paruitas pulsus
iugis uomitus cum intestinorum tormento et uentris solutio ac
stomachi cum pruritu uentris efficitur ex antecedenti
indigestione aut mali medicaminis accepta potione et differt a
diarria quoniam cholerica passio sicut diximus per uentrem
efficitur et uomitu plurimo diarria uero non

 in curationibus uero polentam elixam calidam in cibo dabis
cum uino melino id est granaticio et alia quae simili uirtute
ualeant stomachum confortando recreare et uires patientis
depositas erigere sed si forte ea quae acceperit minime
stomachus retinuerit modico interposito iterum reficies hoc
tertio uel quarto facies quousque stomachus aliquid acceptorum
retineat ne uires aegrotantis minuto corporis nutrimento
insumantur

 etiam et summitates manuum ac pedum constringi iubebis et
articulos pannis calidis calefacies et lana molli opertos
tutabis et si nimium senserit intestinorum tormentum spongiis
duabus ex calida posca expressis alterna mutatione umbilicum
uaporabis et post uaporationem lanis ex oleo melino tepido
operies et fasciabis

 et si nimietas uomitus coegerit cucurbitam stalticam id est
constrictoriam ori uentris conglutinabis et omfacium cum calida
aqua dabis et si adhuc cibos minime tenuerit stomachus erit
accipienda curatio in reumatismo stomachi superius memorata

 xluiii ad dysenteriam  

 est autem dysenterica passio intestinorum causatio cum
ulceratione ex qua excluditur egestio sanguinolenta aut fellita
et alia immutatio humoris et illa noxia a ueteribus nuncupatur
quae nigram egestionem ab initio ostenderit nam hippocrates in
aforismis sic ait dysenteriae a felle nigro incipientes
mortiferae sequitur autem patientes iugis assellatio inferioris
uentris aliquando fellita aliquando uiridis et sanguinolenta
aliquando mucilaginosa et rasuras cum gutta sanguinis emittunt
cum morsu intestinorum et umbilici insomnietatem patiuntur et
fastidium frequenter et febriculam aliquando etiam et longaonis
exclusio contingit maxime infantibus et efficitur aliquando ex
perfrictione aut ex corruptione acriorum ciborum

 tempore autem curationis mala cydonia in aqua decocta usque
ad tertiam partem et ipsa decoctio potui data abstinet uentrem

 aliud palumbus quem graeci fassan appellant in posca
decoctus et comestus similiter abstinet

 item ouum in aceto coctum facit similiter

 aliud acaciae croci ges asteros in uino datum coclearium i
similiter abstinebit

 aliud summitates rubi quas uulgo turiones uocant et murra
cum caduco granatae et galla omfacitide in uino styptico simul
decocta et in potione data siue per inferiores partes podicis
iniecta summe facit

 aliud ptisana cum plantaginis suco decocta et data abstinet
uentrem iniecta autem eadem perficit

 potio ad dysenteriam ossa de locusta marina super carbones
exusta gallas leuiter subassatas os sepiae similiter
subassatum crocum siue caducum mali granati bitumen iudaicum
aut pro bitumine picem siccam omnium u paria pondera diligenter
teres et in posca dabis

 aliud ad dysenteriam trociscus diasymfytum appellatus quem
superius ad sanguinis reiactationem scripsimus aut diacoralium
aut certe dielectrum aut trigonus trociscus similiter in potione
datus magnifice operatur

 aliud lac asininum aut caprinum schiston confectum et datum
abstinet uentrem schiston dicunt graeci lac in quo lapides
fluuiales incensi mittuntur siue extinguntur

 aliud ad dysentericos et ciliacos id est illos qui ex
uentris passione id est ulceratione similiter ut dysenterici
reumatizant lac caprinum optimum et pingue coques moderate super
carbones in cacabo fictili nouo et admisces amyli recentis
sufficientem modum et sorbendum dabis ieiunis diurnis diebus et
post haec supercomedendum dabis aliquantum sicci panis etenim
hoc adiutorii genus reuma crassescit acredinem temperat ulcera
cicatricat et intestinorum ac uentris asperitatem lenificat

 trociscus anotericus id est qui sursum in potione datus
seruando superiores uentris et intestinorum partes medetur
optime faciens dysentericis et ciliacis recipit iusquiami
seminis albi ameos seminis id est uilicionis apii seminis
feniculi seminis hypoquistidis suci balaustii id est floris
mali granati ammoniaci omnium specierum dr iiii opii
gallarum amyli ges asteros ros syriaci acaciae draganti dr
ii aqua colligitur et fiunt trocisci dr singularum ex quibus
datur unus non febrientibus uespertino tempore cum uino mixto
calido in potione febrientibus uero cum aqua calida et
lientericis optime facit

 lienterici dicuntur qui ex antecedenti dysenteria
intestinorum debilitatem faciente perdito naturali calore cibos
quos accipiunt continuo indigestos uel crudos tamquam per leuem
intestinorum lapsum egerunt unde passio lienteria dicitur et
est incurabilis maxime in aetate uergenti unde plerumque
laborantes si hanc passionem curare praeterierunt hydropici
postmodum efficiuntur

 catapotia ad dysentericos et ciliacos et lientericos gallae
tunsae et cretae dr ii opii dr i aqua colliges et catapotia
facies in modum erui et post annum a quo confeceris dabis in ouo
sorbili euntibus dormitum grana tria aut u aut multum uii

 cataplasma dysentericis conueniens mala cydonia numero ui
in partes incides interius purgata in posca usque ad maturum
coques et diligenter teres simul et palmulas numero xxxui id
est una die xii exossabis et in posca similiter coques et teres
et addes caduci mali granati et acaciae unc iii mastices dr
ii aloes et aluminis lipari id est liquidi unc singulas et
semis rus syriaci dr i pollinis polentae partes iii et
lenticulae partem i mellis et aceti et aquae quod sufficit

 epithima dysentericorum dia finicon appellatum non solum ad
dysenteriam faciens uerum etiam et solutionem uentris et stomachi
ac pulmonis et omnium interaneorum reumatismum compescens
recipit autem palmularum nicolarum carnium unc ii acaciae
aluminis scissi turis masculi mastices corticis granatae
hypoquistidis suci gallarum aloes omnium uiii unc singulas
et si forte hypoquistidis sucum non inueneris acaciae duplum
mittes cerae libi olei myrtini libi aceti ad conterenda quae
sunt sicca quod suffecerit cetera cum oleo resolues et rasum
cerotarium in mortario commisces

 trociscus catotericus id est qui deorsum per podicis partes
iniectus seruando inferiores intestinorum partes medetur et
appellatur a ueteribus faustinianus conueniens his qui diuturna
putredine in dysenteria laborauerint accipit autem auripigmenti
sandaracae calcis uiuae omnium trium unc binas chartae
combustae dr xxx colliges suco plantaginis et facies trociscos
dr ternarum et binarum ac singularum et secundum diuersas
aetates mensuram temperabis et inicies cum suco orizae aut
lenticulae

 alius trociscus optime medens ubi putredines non fuerint
singulariter adhibitus et somnum prouocat nam dormientibus
cicatricem inducit ubi uero putredines fuerint admixto
suprascripto faustiniano uteris recipit autem hypoquistidis
suci gallarum lycii indici omnium trium dr u cadmiae dr
uiii acaciae dr xi murrae dr uiiii balaustii dr x
colligitur uino myrtino et inicitur cum decoctione rubi aut
myrtae aut mali granati corticis aut rosae siccae aut ramorum
siliquae graecae decoques in uino et aqua singillatim aut simul
in uno et praeuaporatis partibus alterna mutatione spongiarum
supposito clunibus ceruicali inicies per enetera id est tibiam
iniectoriam multis cauernulis perforatam quae appellatur
polytretos

 collyrium suppositorium quod graeci ypotheton uocant
conueniens his maxime qui frequenti deiectione assellationis
surgendo fatigantur somnum etenim prouocat uentrem abstinet et
quietam noctem laborantes transire facit accipit autem croci
styracis murrae castorei acaciae omnium u dr singulas turis
masculi dr iii suco plantaginis colligitur et fiunt collyria
sublonga

 ad exclusionem longaonis erices carpu gallarum cerussae
acaciae hypoquistidis suci pini corticis murrae turis
masculi omnium uiii paria pondera collige cum suco plantaginis
et fac collyria sublonga siccum appones leuius confectum
praeloto ipso longaone uino bono subaustero aut lentisci uel
myrtae decoctione addunt etiam gallas cerusam acaciam
supradicto pondere

 xlix ad ictericos  

 icterici dicuntur morbo regio laborantes et est fortitudo
fellis cum totius corporis insumptione sequitur autem aegrotos
ex infectione fellis pallor corporis cum aurium et oculorum
crocei uel aurei coloris fantasia unde ab aliquantis latine
aurigo appellatur sequitur et uentris egestio humida urina
etiam fellita et corporis pruritus et sunt ictericorum
distantiae duae una cum febricula et appellatur a graecis
oxites id est acuta altera sine febre diuturna quae appellatur
chronites sed illa quae cum febricula fuerit facta oxites ex
tumore epatis fieri ostenditur altera uero quae sine febre est
chronites ex fellis dissolutione

 ob diligentiam uero curationis eam quam ex tumore epatis
fieri intellexeris flebotomia in manu dextra in uena caua media
adhibita curabis et post dies detractionis sanguinis expletos
oleo anetino diligenter toto corpore perunctos lauacro ex aqua
dulci lauabis

 aliud apium cum modico aceto decoques usque ad tertiam
partem et ipsam decoctionem cum modico melle potui dabis ieiunis
ante lauacrum hoc autem summe per urinas fel deducit

 alia potio ictericis erui subtorrefacti dr ui fascis
gallici cornu ceruini exusti dr binas cyperi dr i meu scrup
i dabis coclearium cum aquae mulsae calidae cyatis iii in
lauacro

 aliud piperis rutae hortinae siccae seminis melanthii
iuniperi bacarum quas graeci arceutidas uocant cymini
alexandrini agrii sicci nitri uernicarii omnium dr i tundes
et cernes et dabis ante lauacrum ieiunis coclearium i cum uino
dulci et si uenter non fuerit clystere deducendus erit ex
decoctione cantabri et betae et coloquintidae cum oleo et
afronitro et melle modico

 aliud conueniens his qui sine febre fuerint in una
coloquintida excauata mittes passum aut mulsam ex uino melle
temperato quam appellant graeci inomelitos et calefacies et
potui dabis per dies iii

 aliud silfii coclearium i cum uino mulso ante duas horas
lauacri potui dabis aut marrubii uiridis suci coclearium unum
cum uini mulsi cyatis iii potui dabis aut anchusae coclearium i
cum uino

 aliud apoflegmatismum qui naribus infunditur et a graecis
appellatur rinenchyton eo modo quo superius in capitis
passionibus scripsimus per triduum naribus infundes et sanabis

 l ad uentris et intestinorum reumatismum  

 est autem reumatismum uentris et intestinorum praeter febrem
assellatio uentris humida et aliquando cum morsu et aliquando
sine morsu

 cura autem eorum talis est sicut galenus ad glauconem
scribens ait uti lauacris debebis calidis et constrictiua
cibatione

 li ad colicam et iliacam  

 est autem colica passio tumor cum ingenti dolore totius
ipsius intestini coli quod graeci consuete colon appellant quod
aliquanti inferiorem uentriculum dicunt sequitur autem aegrotos
dolor iuxta umbilicum initians frequenter a sinistro ilio
aliquando a dextro cum constrictione uentris et doloris
punctione discurrente per singula uentris loca aliquando usque
ad splenis partes uel epatis efficitur cogente interclusa
uentositate inter cutem et peritonaeon membranam quam uulgo
mappam dicunt quae uentrem sub cute circumuestit et cum passio
augmento dierum creuerit sequitur insomnietas febricula et
nausia cum frequenti uomitu humoris flegmatici aliquando
felliti sin uero modico retro circa renes aut circa urinales
uias quas graeci ureticus porus uocant subito natus fuerit
dolor similiter ut colicis praeter uomitum et constrictionem
uentris et febriculam uastioris lapidis constrictionem in
renibus significat

 ileos autem siue chordapsus est acutissima et molestissima
cum abstinentia uentris et uomitu et omnium intestinorum tumore
distentio cum tortione simili torturae chordarum unde nomen
ileos siue chordapsus accepit et cum passio increscere coeperit
spe sanitatis consumpta nimio intestinorum tumore stercorum
uomitus efficitur ultimo etiam pulsus concadit et corpus nigro
colore fuscatur efficitur ex antecedenti malorum ciborum
indigestione frequenti aut profunda perfrictione aut letali cibo
siue potione accepta quam graeci deleterion dicunt ut fungis
uenenosis comestis aut quotiens intrinsecus in ipsis uitalibus
membris aut in ipso omento conquassatio aut diruptio fuerit
facta

 in curationibus uero colicos oportet id est qui coli
intestini tantum causa laborauerint primitus in cruribus si
uires patiuntur supra talos interiores uenas flebotomare et
uentris constrictionem acriori clystere relaxare ex decoctione
cantabri et betae et coloquintidae cum oleo anetino et afronitro
cum melle modico utendum etiam et sacculo calido ex cantabro in
quo antea fuerit decoctus aneti manipulus admixto modico oleo
et sub ipsa uaporatione adhibita tenui linteolo ac mundo et
calefacto sudorem excitatum deterges et manu calefacta
chalastico perungues superius in tetanica passione memorato et
molli lana loca tutabis et fasciabis etiam et lenticulam aeream
uel testeam calida repletam ipsis locis dolentibus appones ob
mitigandum dolorem

 aliud anetum et cyminum decoques in olei unc iiii et
inicies post depositionem uentris aut rutam decoques similiter
in oleo et admisces resinam terebintinam ad modum coclearii
unius et inicies

 aliud enema id est iniectio faciens ad tumores anetino
oleo admisces butyri coclearia ii et uteris aut pro butyro
adipem anserinum mittes aut medullam ceruinam

 aliud enema colico anodynon id est dolorem detrahens
recipit autem haec opii dr i alii capita integra numero iii
rutae uiridis manipulos ii olei dulcis et butyri libras
singulas picis liquidae dr iiii cedriae dr ii rutam et alia
conquassata coques in oleo donec frigantur liquabis et cetera
alia commisces et in usum reserua et inicies post depositionem
uentris medicaminis dr ii cum olei corporis dr iiii et s

 trociscus iniectorius anodynus colicis conueniens et magis
in ipso superpositionis tempore quam graeci epithesin uocant id
est in quo passio superimponendo dolores increscere facit
recipit castorei obolos iiii opii dr ii iusquiami seminis dr
i styracis optimi isaurici dr iii aqua colliges et facies
trociscos dr singularum aut binarum et in usum conteres cum
suco cantabri et inicies summe operatur

 si nimietas fuerit doloris filonium antidotum in potione
dabis

 aliud ad colum et ischuriam id est urinae abstinentiam et ad
strofum id est tortum uentris cymini torrefacti et salis scrup
singulos piperis grana xxx dabis totum bibere cum aqua tepida
sufficienti modo etiam et conditum nefreticum frequenter dari
oportet maxime si sine febre fuerit

 aliud ad inflationem epithima dia spermaton aut
diasamsucum superius ad inflationem stomachi conscriptum appones

 aliud ad colum alium siccum cum modico melle pipere et
coriandri foliis contritum addito modico liquamine cum oleo
spano aut cum iure pullino non oleo sed condito commixto
mirabiliter colicis auxiliatur aut certe ipsius alii spicas
purgatas integras si grandiores numero tres si minutas u aut
uii uespertino tempore transuoret omnem uentositatem cum
flegmatico humore deducit

 si uero iliacam passionem signis supra memoratis agnoueris
praedictae passionis periculo permittentibus uiribus ante quam
ad stercorum uomitum perueniant in brachio uenam cauam mediam
flebotomabis si tamen nimietas doloris coegerit etiam et
uaporationibus et iniectionibus supra memoratis uti oportet

 sed si forte nimia intestinorum uerticula siue inuolutione
acceptum clysterem retinuerint aegrotantes simul et uentris
officio negato oportet ex folliculo aerarii curam adhibere quo
possit supra memorata intestinorum uerticula siue inuolutio
accepto uento replicari et fit hoc modo intestina bubula
mensura cubiti unius tubulo folliculi diligenter sparto ab una
parte ligabis similiter iterum alteram partem ipsius intestini
osseo aulisco ligabis et supino schemate iacenti aegroto
inicies subposito prius clunibus ceruicali et per podicem
eremizato folle competenter uentum inflabis uel quam diu sibi
patiens uentum usque ad stomachum sentiat tunc auliscum detrahes
et spongia calida expressa podicem obtrudes et cum nimie
assellare desiderauerit auferes sic enim poterit omnium
stercorum uetustas correctis intestinis nimia uentositate
excludi dehinc uentri et praecordiis ex calida et oleo
sufficienti ptygmata dabis si uero nimia siccitas corporis
fuerit etiam ex calida et oleo semicupio depositos embasim
adhibebis

 lii ad podagram et arthriticam  

 est autem podagra causatio pedum neruorum partium ultimarum
ex qua contingit patientibus gressus corporis impediri sequitur
autem laborantes in ipso initio sensus doloris maioris digiti
nullis praecedentibus causis cum rubore circa articulorum locum
et magis nocturno tempore increscente uero passione plurimum
articuli compatiuntur et digiti inuertuntur et durescunt
ueterescente autem passione diuturno doloris tempore etiam et
pori nascuntur ex quibus aegrotantes lapides similes gypso
emittunt et torpor quidam accessionis tempore per membra
patientibus discurrit aliquando rigorem sentiunt aliquando
calorem

 et sunt ipsius podagrae distantiae duae est enim frigida et
calida cognitio autem illarum talis est in calidiori feruor
incendiosus cum uehementi dolore sentitur apparente rubicundo
tumore in frigidiori uero inflatio subalbida efficitur
utrarumque autem sanatio ista est in calidiori refrigeratiua in
frigidiori calefactoria et eiectoria quam graeci diaforeticam
uocant et differt podagricus ab arthritico quia podagrici in
crure solum causationem habent arthritici autem in omnibus
articulis

 in curationibus autem ad calidam podagram mustelae sanguinem
cum plantaginis suco inter ipsa initia illines

 aliud coriandri folia aut iusquiami aut coliculi folia non
praesente iusquiamo teres diligenter et supermittes medium panis
mundi frigida et aquata posca infusi et simul teres et iterum
admisces adipem porcinum recentem sufficienti modo aut pro adipe
oleum roseum modicum mittes et induces et appones bis in die
aliquando et semel in nocte ad noctem uero praefotis pedibus si
aestas fuerit et iuuenis aetate frigida aqua aut certe posca
aquata et postquam foueris deterges et sic appones hieme uero
posca calida fomentabis

 aliud ad feruidos tumores herbam lenticulatam de stagnis
uirentibus colliges et cum modico aceto tritam impones et
iugiter mutabis

 aliud uuae lupinae sucum et coriandri sucum et iusquiami
sucum in uno commisces et illines

 liii ad ischiadicam et psiadicam  

 utraeque passiones sub aquoso et frigido reumatismo
efficiuntur et est ischiadica causatio in uertebro quod graeci
cotile uocant quotiens ipse neruus interior inter uertebrum
frigidissimo flegmate fuerit infusus psiadicis uero musculi
patiuntur similiter supra lumbos iuxta spinae finem adhaerentes
exterioribus coniunctis sibi

 curationis uero tempore primitus oportet saccello calido
torrido sale repleto loca dolentia uaporare et sub ipsa
uaporatione oleo simplici tepefacto perunguere et post
uaporationem adhibitam linteolo mundo calefacto sudorem excitatum
detergere et sic oleo laurino aut acopo metasyncritico
defricare donec sibi cutis uirtutem medicamenti bene retineat
et post defricationem adhibitam lana munda operire et molli ac
tenui calabrica ligare

 quod autem acopum conficitur sic olei communis et radicum
cucumeris agrestis libras singulas radices purgatas et concisas
friges in oleo donec carbonescant mediocriter post haec proicies
radices et supermittes oleo colato cerae dr iii adipis porcini
et taurini unc quaternas et postquam soluta fuerint mittes
galbani dr i storacis calamitae optimi et resinae colofoniae
dr quaternas samsuci et stafisagriae dr binas afronitri
cibaria xiiii pyretri bacarum lauri adarces omnium trium dr
senas et moues in uno donec coagulentur et uteris

 aliud ischiadicis et psiadicis iniectio ex decoctione
coloquintidae et centauriae et cantabri modico cum oleo ueteri et
nitro et melle modico adhibita uertebri humorem frigidum
depurgat si uero post secundam uel tertiam iniectionem minime
fuerint releuati patientes extrinsecus sub cubantibus humor ipse
ostenditur praeterea oportet ipsos laborantes calido uti
lauacro et loca quae fuerint oleo uel unguento polluta
diligentissime pridie sapone lauari dehinc alia die thapsiae
suco ipsas illines partes et sines donec inflentur siue
pustulescant et post dies iii aut u cerotario ex diachylon
confecto uteris

 sin uero nimis acerbus coegerit dolor etiam et in cruribus
supra talos interiores uenas incides et post detractionem
sanguinis factam medicamento emplastro ischiadico et psiadico
uteris et conficitur sic recipit adarces sinapis pyretri
stafisagriae bacarum lauri samsuci nitri piperis omnium octo
unc singulas resinae frixae dr ui cerae et olei ueteris
libras singulas ne molle exeat dr ui mittes olei

 liu ad paralysim  

  est autem paralysis causatio neruorum qui singulis motibus
membrorum inseruiunt aut quorum naturali colligatione singula
membra reguntur ex qua contingit sine operatione effici partes
quae patiuntur et sunt distantiae paralysis duae aliquanti
perdito sensu tactus cum torpore paralysim patiuntur hoc est ut
neque frigus neque calidum cuti appositum sentiant patientes
aliquanti ex parte suprascripto sensu manente patiuntur sequitur
autem in passione constitutos cum difficultate sensus et
insolito usu difficilis motus aut ex toto amputatus et
efficitur aliquando aut totius corporis aut partis aut membrorum
multorum aut aliquorum aut membri unius et contingit frequenter
aut ex frigore nimis acuto aut uinolentia aut indigestione
frequenti aut immodico usu uenerio

 in curationibus uero oportet ipsa prima die flebotomiam in
brachio adhibere quod fuerit patienti parti contrarium quod
antispasin uocant si uero sub plenitudine cibi aut uini fuerint
aegrotantes uomitum ad praesens prouocabis ex ydrelaeo calido
id est ex aqua calida et oleo admixto modico sale et sic secunda
die flebotomabis et mundis ac mollibus lanis ex oleo calido
membra patientis inuolues et fasciolis leuibus fasciabis post
haec acopo thermantico ischiadicis superius scripto uteris et
scarifatione ex leuibus laceraturis quas graeci amychas uocant

 et si forte in lingua contigerit similiter scarifabis et
post scarifationem mulsam calidam frequenter coluendam dabis et a
salsamentis uel liquamine quod est paralyticis noxium
obseruabis solicatione uero uteris quam eliosin dicunt et
gymnasio id est exercitio et sinapismum et dropacem et
drimyfagiam omnia cyclico modo adhibebis sicuti superius in
passione capitis scribentes docuimus et si nimius rubor in uultu
apparuerit et purgatorium cholagogum dabis si tamen senilis
aetas minime impedierit

 lu ad quartanam  

 simplex quartana typica ordinatione prima die mouetur et
biduo interposito quarta die reformatur si uero duobus diebus
typi formam ostenderit id est ut ipsum biduum prima die cum
febre sola efficiatur et secunda die post exagitationem frigoris
accessio febrium nascatur et una die interposita quarta die
reformetur duplex quartana ostenditur si uero per ipsum biduum
inter horas diurnas et nocturnas tertio accessionem typicam
senserint aegrotantes una die sicut dixi interposita leuiorem
habeant et quarta die reformetur tres quartanae esse
significantur et nascitur ex melancholico humore

 in curationibus nero quartanarios ab initio oportet
mediocriter et mite haberi et neque eis medicamentum aliquod
fortissimum dare uel apponere neque uacuationem aliquam facere
quam cenosin dicunt siue per clysterem acrem adhibitum siue per
purgatorium datum siue per flebotomiam sed postquam aegritudo
pepsin fecerit id est digestionem post uiiii aut xi
accessiones quas graeci episemasias uocant adiutoria oportet
impendere

 nam et galenus ad glauconem scribens ait quotquot in ipso
initio aliquod medicamentum dederunt de simplici quartana
frequenter duplicem fecerunt similiter et in duplici dantes
triplicem quartanam fecerunt et iterum ait ipse supra memoratus
galenus se scisse medicum quendam in ipso initio aegritudinis
ausum fuisse dare sub tribus quartanis laboranti antidotum quod
appellatur diechidnon theriace sub ipso tempore augmenti et
increscentibus febribus ardentibus ac iugibus uel continuis
hominem occidit unde olim senior hippocrates commotus in
aforismo generaliter dixisse ostenditur maturatas causas debere
curare crudas uero minime

 propterea admoneo ut post uiiii uel xi periodum si forte
nimia sanguinis plenitudo coegerit in brachio sinistro uenam
medianam flebotomes ita ut cum diuiseris uenam sanguinem
currentem inspicias quod si apparuerit niger et crassus
competenter detrahes quantum uires ipsius laborantis et causa et
aetas et temporis et regionis qualitas exegeritet maxime in
spleneticis talis sanguis ostenditur si uero ex contrario flauus
et tenuis apparuerit sanguis continuo abstinebis et nihil
omnino detrahes sed tantum diaetam eius ordinabis id est uitae
regulam quae non inflet sed magis uentrem molliat cibis maxime
consuetis

 quod si minime fecerit uentrem oportet inter ipsa initia
molli clystere deducere nouissime uero acriori et a porcinis
carnibus abstinendum et ab omnibus quae similiter tenacissimum
uel crassum humorem nutriunt et digestionis tardae esse
probantur uino uero utendum tenui et albo et mediocri uirtute
calido et omnibus uolatilibus praeter illa quae in aqua
nascuntur et piscibus digestibilibus molliorem carnem habentibus
et nihil in se crassi humoris retinentibus etiam et salsamentis
et sinapi uti oportet et diebus aliquantis et dia trion pepereon
antidotum in magnitudine fabae maioris aegyptiae cum calida ante
unam uel duas horas accessionis dare aut certe antidotum quod
filagrius synpepticon lexopyreton appellauit similiter dabis
aut diospoliten medicamentum aut piper solum cum calida aqua
diurnis diebus ieiunis si dederis recte facies etiam et
defricationibus ceromaticis et deambulationibus et lauacris
calidioribus et ceteris exercitationibus usualibus omnino non
prohibebis

 et uiscera eorum tali cataplasmate curabis hoc est apii
seminis maluae seminis bacarum lauri cymini pollinis lolli
aut tritici faeni graeci seminis omnium ui cotylas singulas
lini seminis cotylas ii caricarum pinguium diligenter tunsarum
numero c mellis lib i s cum calida et oleo concoques et
cataplasmabis per dies numero iii aut u etiam et urinas
prouocabis potionibus diureticis supra memoratis et purgatorium
ex epithymo confectum quod melancholicum depurget humorem non
solum semel sed frequenter dabis cuius confectionem purgatorii
superius ad maculas nigras scripsimus et post purgationem
adhibitam dia spermaton epithimate uteris quod superius ad
uentositatem stomachi scribentes memorauimus

 lui ad emitritaeum  

 emitritaeo laborantes sic intellegis die inter diem
accessionem patiuntur praeter tremorem frigoris in initio
accessionis impetum sentiunt in superiores pectoris partes circa
arterias cum sudore calido et roscido in uultu uel fronte cum
ingenti impetu excluso cum pulsu ualido contingit autem
frequenter aestatis tempore iuuenibus ex commotione rubei fellis

 ob diligentiam uero curationis ante solis ortum herbae
semperuiuentis quam aizoon uocant folia x rapies et tempore
galli cantus prima die folia u teres et cum aqua cisternae
calicem unum potui dabis ita ut ex ipsa potione modicum in
calice restet et ex ipso residuo liquore tanges leuiter neruos
ceruicis cum collo et thorace et spina et leui ac tenui et trito
operimento operies patientes hoc per triduum facies sicut dixi
prima die u folia dabis secunda uii tertia uiiii et sanabis

 luii ad typum tertianum manifestum  

 tertianus manifestus a graecis acribes appellatur et
efficitur maxime tempore aestatis sub ingenti commotione flaui
fellis id est rubei quod graeci xanthen cholen uocant

 curationis uero tempore postquam aegritudo pepsin fecerit
hoc est post iii uel iiii periodos siue accessiones quas
episemasias uocant die inter diem ipsa anetica die id est
dimissoria oportet cumprime aegrotum ydrelaeo calido perunctum
lauare calidiori lauacro ex aqua dulci praeparato et maxime
illos lauacrorum amatores quos graeci filolutruntas appellant
et postquam calidioribus cellis egressus fuerit in piscinam
descendere facies

 etiam et urinas simplici apozimate prouocabis ex decoctione
apii et aneti quo possit humor ille fellitus per urinas
depurgari uinum uero antequam aegritudo pepsin faciat
prohibebis postquam uero fecerit pepsin tenue et aquatum
concedes et mulsam frigidam sub hora accessionis post primam
periodum potui dabis quoniam fel rubeum ex quo causa mouetur
super omnes humores in corpore calida sicca et amara uirtute
uiget ideoque ut supra dictum est competenter humectando et
refrigerando et obdulcando sanabis sic enim omnia contrariis
sibi rebus curantur

 fysicum ad typum tertianum coriandri seminis grana iii post
tertiam uel quartam periodum dabis nescienti in ouo sorbendum
ante solis ortum ante accessionem et sanabis

 luiii ad typum tertianum non manifestum  

 non manifestus tertianus a graecis nothus appellatur hic
typus sordidus a graecis ryparos appellatus sub frigidiori
flegmate et fellis flaui commixtione efficitur et similiter die
inter diem sicut acribes tertianus mouetur sed in ipsis
accessionis horis inordinatus inuenitur et si autumno tempore
fuerit natus in quartanum frequenter uertitur typum

 propterea curationis tempore ex initio die inter diem
reficies aegrotantes hoc est ut die ipsa qua accessionem
patiuntur ieiunent et die anetica reficiant sed si forte
ieiunium minime potuerint tolerare remissionis tempore
reficiant et postquam pepsin fecerit aegritudo id est post iiii
periodos siue accessiones quas graeci episemasias uocant
praecordia eorum cataplasmabis sicut in cotidianariis et lanis
mundis loca tutabis et fasciabis et si uenter non fecerit non
ualde molli clystere deduces dabis etiam his et ptisanae sucum
ex aceto et melle puleio pipere cymino origano confectum
etiam et urinas prouocabis ex decoctione apii et dauci et aneti
et spicae indicae et post haec absinthii pontici infusionem per
triduum ieiunis dabis aut oxymellis uel ea quae uentrem
emolliunt et sanabis

 lix ad typum cotidianum  

 typus cotidianus graeco uocabulo amfemerinos siue
cathemerinos appellatur et efficitur sub frigidissimo flegmate
quotiens os uentris ipso humore fuerit infrigidatum

 in curationibus uero primitus aegrotum trispermo
cataplasmabis id est tribus seminibus ex faeni graeci et seminis
lini et hordei pollinibus cum aqua et oleo et modico melle
concoctis et postquam tuleris cataplasma ipsa loca calido
sabano deterges et oleo anetino tepefacto perungues et sic lana
munda ac molli operies et fasciabis etiam et oxymel diurnis
diebus ieiunis cum aqua apiata calida dabis nouit enim
crassitudinem flegmatis incidere etiam et urinas eorum
prouocabis ex decoctione apii et feniculi radicum cortice etiam
et uentrem flegma deducentibus et uomitum ex radicibus
prouocabis post haec epithima dia spermaton appones

 lx ad efemeras  

 simplices febres hippocrates efemeras appellauit sicuti
galenus ad glauconem scribens primo libro edocuit et contingunt
frequenter ex antecedenti labore aut uinolentia aut iracundia aut
tristitia aut ex indigestionibus aut aliqua cogitatione animi
uehementi aliquando et ex inguinum dolore quotiens glandulosa
praeter aliqua ulcera fuerint ipsa inguina

 in curationibus autem oportet aegrotos plurimo oleo
mollioribus manibus defricari et lauacris frequentioribus curari
etiam et cibo diurnis diebus reficies sed tamen ab indigestione
custodi uinum uero aquatissimum et lene potabis et illos
maxime qui nimia corporis ariditate laborauerint plus solio
immorari quam in aere iubebis et sanabis

 lxi ad causon  

 causos latino sermone febris incendiosa dicitur et fit
aliquando cum deliratione et maxime quotiens tumor epatis et
splenis apparuerit ex multa ciborum comestione inflammatio
erigitur et inurit cerebrum et maniam facit quam nos insaniam
dicimus

 curationis uero tempore oportet in ipso initio permittentibus
uiribus aegrotum in brachio flebotomare si tamen aetate iuuenis
fuerit et si ex encauseos caput doluerit laborantes id est ex
adustione ex oleo omfacino embroce uteris aut ex aceto et
rosaceo quod oxyrodinon uocant non praesenti uero rosaceo pro
rosaceo oleo omfacino frigido uteris id est iiii olei partibus
unam aceti admisces sin uero plus infrigidare uolueris ex
aequali modo temperabis et si uenter non fecerit clystere
deducendus erit ex decoctione cantabri aut betae cum oleo et
afronitro et melle modico

 aliud clyster lexipyretos conueniens maxime post
depositionem uentris sucum ptisanae et lini seminis oui crudi
medium olei rosacei et chamaemelini quod suffecerit post haec
humido et frigido cibo reficies id est lactucarum murturias
elixatas et frigidas cum modico sale et cisternina aqua et oleo
spano et aceto in cibo dabis aut cucurbitam incisam cum suo
corio elixatam similiter dabis si tamen nimia fuerit sitis si
nero sitis minime fuerit non frigidis sed humidis tantum cibis
nutries id est sorbilibus multa aqua solutis ut sunt ptisanae
oua sorbilia micae panis diligenter elutae et cetera quae in
sorbitionibus similiter accipiunt

 alimma lexipyreton id est perunctio ad febres aestatis
tempore si aeger nimio febrium aestu bullire coeperit et magis
in aetate feruenti cucurbitam uiridem rades et eius corticem
exprimes et adiunges sucum uuae immaturae et acetum excellens et
oleum rosaceum aequali mensura omnia commisces et adicies ouum
unum crudum et in ampulla mittes quam in frigida aqua submissam
infrigidabis et quando uti uolueris agitabis ut unum corpus
liquor ipse faciat et sic de embroca lanea aegrotum perungues
etiam et capiti eius aliquantum infundes

 alia perunctio lexipyretos ad causon et ad iugem siue
continuam febrem quam graeci synochon dicunt cucurbitae rasuram
exprimes et rosaceum oleum admisces aequali modo et cum
diligenter miscueris ut frigidum sit totum corpus perungues
aliquando et ptygmata frigida in eodem liquore infusa
sufficientia uisceribus superimpones si tamen aestas fuerit
hieme uero calida et oleo rosaceo ptygmata infundes et similiter
uisceribus appones

 sed si forte aliqua tensio praecordiis occurrerit
cataplasmate uteris dactylos nicolaos numero u per diem in aqua
calida infundes et conteres et in calida resolues et adiunges
olei rosacei modicum et supermittes lini seminis partes ii et
olei partem i et post dies cataplasmatis expletos lexipyreto
uteris facit enim ad febrem calidam intercidendam uel si feruor
fuerit in stomacho croci dr s teres cum suco cucurbitae et suco
lini seminis et suco portulacae aequali modo cerae dr ui
concisas cum sufficienti oleo rosaceo solues et cum
infrigidauerit rades et in mortario simul commisces et exinde
duos inductos facies unum appones et cum calere coeperit tolles
et alterum frigidum impones hieme autem nileos lexipyreto
uteris quod superius in splenetica passione scripsimus

 si tarde desudauerint oleo chamaemelino cum modica tepida
die critica perungues et sufficienter aegrotum operies et statim
sudorem prouocat quod si non prouocauerit periculi indicium
est aut prolixam aegritudinem ostendit quam macronosiam dicunt
sunt autem dies critici quibus per sudorem prospera aegrotis
determinatio febrium siue discussio fieri solet id est aut iii
aut u aut uii aut uiiii aut xi aut xiiii hoc est duae ebdomades
coniunctae aut xuii aut xxi aut xxx

 si uero nimia febre corpus aegrotantis desiccatum fuerit ut
etiam et lingua ariditatem ostenderit die critica ut supra
dictum est oleo chamaemelino singulariter totum corpus perungues
et in calida semicupio depositum usque ad guttur embasi adhibita
fomentabis et exinde in lectulo competenter operies et continuo
sudabit et si forte sitis nimia eos adstrinxerit rodomeli
aquae calidae admixtum potui dabis

 aliud ad repulsandam sitim quod adipson uocant myxa aqua
infundes et ipsam infusionem dabis ut in ore contineant
frequenter

 aliud lini seminis sucus collutioni oris adhibitus siue
transuoratus sitim mitigat

 aliud olei rosacei dimidium coclearium et oui album et
tenue simili quantitate commisces et sorbendum dabis

 aliud quod appellatur a graecis oenomeli faciens ad nimiam
sitim et feruorem extinguendum et conficitur sic mellis optimi
partem i et uini partes ii in uno commisces et repones dehinc
tempore caniculari soli dabis diebus xl et uteris

 aliud ad linguae asperitatem oleum rosaceum suco seminis
lini admixtum frequenter de penna tanges

 aliud ad causon postquam pepsin fecerit aegritudo die
critica captato tempore imminentis discussionis secundum aetatem
et uires et causae magnitudinem et temporis et regionis
qualitatem frigidam nimis aquam ad satietatem bibendam dabis et
sanabis

 lxii ad freneticos  

 est autem frenesis immutatio mentis cum febre in uno
perseuerans et efficitur maxime ex nimia adustione quam ex
encauseos dicunt aut ex uinolentia sequitur autem aegrotos
febris acuta rubor uultus multa mobilitas oculorum cum
tensione lucubratio siue insomnietas pulsus paruitas quam
microsfyxian dicunt mentis alienatio et crocydismos id est
flocorum electio si quidem digitis frequenter ipsi patientes
operimenta attractare uideantur aliquando e parietibus stipulas
legunt quod graeci carfologian appellant et aliquando cum
hilaritate frenetizant aliquando uero cum tristitia

 in curationibus uero inter scapulas circa spondyli locum
cucurbita cum scarifatione uteris et post haec praetonso
pressius capite lanis oxyrodino infusis operies et si uenter non
fecerit clystere deducendus erit

 aliud hederae albae folia in aqua decocta cum aceto et
rosaceo trita et per linteolum eliquata et capiti supino schemate
iacentis infusa frequenter somnum adducit freneticis

 aliud in calida et oleo rosaceo ptygmata infusa et apposita
a tergo inter scapulas et pectori frequenter humectato thorace
somnum facit

 aliud opium aceto resolutum et fronti illinitum et naribus
appositum somnum facit aut certe ipsum opium floculo inclusum et
filo ligatum inicies et cum soporati fuerint detrahes

 unguentum soporiferum freneticis conueniens codyas id est
papaueris agrestis capitella serpillum hederae folia
castoreum omnia iiii in aqua et oleo decoques et ipso oleo
uteris

 aliud hederae folia chamaemeli flores spondylion
herpyllon herbam papaueris hortini sisymbrium omnia sex simul
in aqua et oleo decocta et capitis fotui adhibita dormire facit
freneticos

 lxiii ad lethargicos  

 lethargici dicuntur hi qui sensibus obtusis cum obliuione
mentis acuta febre iactantur sequitur autem patientes ut supra
diximus febris acuta sensuum pressura somno similis
insensibilitas motus difficultas cum pulsu extanti et inani et
contingit frequenter haec passio senibus magis aetate quam
iuuenibus tempore uernali

 in curationibus uero primitus sicut in freneticis scarifabis
aut acriori clystere euacuabis et caput oxyrodino embrocabis
post haec sub umbilico ilia utraque et coxas et manuum et pedum
summitates rutaceo aut sicyonio aut oleo ueteri perungues

 aliud sinapi cum caricis et farina hordeacea cum aceto
decocta et in cataplasmate uisceribus adhibita excitat
lethargicos

 aliud domus luminosa et stramina dura aut certe frigida
stratoria substrata excitant similiter

 aliud thymi comam in aceto decoctam cum melle sufficienti
ipsum liquorem ori infusum educit flegma et excitat lethargicos

 aliud sternutatio spissa ex euforbio uel struthio aut ex
pipere et castoreo excitat

 aliud capitis rasura excitat si urtica feriatur aut sale
fricetur

 lxiu ad cardiacos  

 est autem cardiaca passio distensio membranae cordis ex qua
contingit exhalatio fieri animae per sudorem tetricum tumente
membrana cordis ex antecedenti perfrictione aut uomitu frequenti
aut ex adustione quam ex encauseos dicunt sequitur autem
aegrotos perfrictio articulorum nimia paruitas pulsus quam
microsfyxian dicunt et multi cursus sudorum adiuncta febricula
parua aliquantos et sitis sequitur aliquanti etiam uero hanc
passionem syncopen appellauerunt id est amputationem si quidem
ab ossibus et neruis per singula membra patientes occidantur cum
per sudorem mortiferum animam obmiserint

 in curationibus uero oleum melinum aut myrtinum aut
lentiscinum cum uino austero in lanis redactum et appositum
stomacho et praecordiis et umbilico syncope laborantibus abstinet
sudorem

 aliud in cubiculum aeris boni et neque satis oppressum neque
aestuosum ramulos uirides myrtae et cetera simili uirtute
redarguentia in circuitu iacentis apposita releuat aegrotantes

 aliud myrta sicca et tenuissime creta et singulariter
aspersa aut pollini polentae aut cretae admixta syncope
laborantibus abstinet

 aliud glebula multa de pariete aqua frigida perfusa et in
circuitu iacentis apposita et naribus odoratui applicata sudores
abstinet et uires aegrotantis confirmat

 aliud polenta cum uino granaticio resoluta et potata et
cataplasmate adhibita non calida abstinet sudores et uires
depositas erigit

 confectio cerotarii stypticae uirtutis conueniens syncope
laborantibus recipit granatae siccae corticis dr ui aluminis
scissi dr i cerae dr iiii olei lentiscini aut myrtini unc
iii facies sic granatae corium tundes et tenuissime cernes cum
alumine in mortario simul teres et sic crassum cerotarium
admisces

 lxu ad apoplexiam  

 apoplexia est dicta passio ab eo quod mortifero ictu corporis
simul et animae concidant patientes et est paralysis acuta
neruorum qui singulis motibus membrorum inseruiunt cum animi
compatientis insensibilitate sequitur autem patientes
insensibilitas totius corporis et oppressio subita praeter
rationem et paralysis ut etiam repentino casu obmutescant et
sensibus omnibus priuentur et aliquanti in dextra parte
paralysim patiuntur aliquanti in sinistra et sunt distantiae
passionis duae nam dicitur apoplexia et paraplexia sed
apoplexia quam primam diximus totius corporis esse intellegitur
cum mentis et sensus paralysi paraplexia uero in una parte
corporis efficitur aut dextra aut sinistra nam ipse hippocrates
senior dogmatum princeps duas distantias passionis scribens in
aforismis sic ait soluere apoplexiam fortissimam impossibile
imbecillem uero non facile

 ob diligentiam curationis uomitum in praesenti prouocabis ex
ydrelaeo id est ex aqua calida et oleo admixto et modico sale
tunc et flebotomia in praedictae passionis periculo adhibita
adiuuat et lanarum mundarum ex oleo chamaemelino inuolutionem
adhibebis et caput ipsorum ex aceto et rosaceo oleo embrocabis
et humorem collectum in arterias gutturis et thoracis ex quo
praefocationis causatio efficitur sicut in lethargicis
apoflegmatismis depurgabis etiam et oxymel propinabis nouit
enim incidere omnem humorem crassum

 lxui ad pleureticos  

 est autem pleureticis causatio in una parte pulmonis et
hypezocotos laterum membranae ex qua contingit fieri dolor
lateri patienti sequitur autem patientes febris acuta dolor
lateris patientis loci ingens usque ad iugulum et palam
tussicula etiam et reiactatio flegmatis aliquando uiscosi
aliquando tenuis et spumosi aliquando sanguinolenti et aliquanti
super dolens latus schema iacendi libenter habent et fit uel
nascitur in masculis magis quam in feminis et secundum aetatem
senibus magis quam iuuenibus in puero uero difficile et
secundum annualia tempora frequenter hieme et autumni fine
contingit et magis quando hiems inchoatur uerno autem et
aestate difficile

 peripleumonia uero est causatio in toto pulmone ex quo
contingit tumor fieri in uisceribus sequitur autem aegrotos
febris acuta thoracis grauedo cum contractione et supino magis
schemate et altius capite iacere delectantur in latus uero
difficile sputa etiam similiter ut pleuretici proiciunt linguam
subalbidam proferunt tunc accessionis tempore anhelitus
increscit rubor malarum in uultu ostenditur peiorante uero
passione cum ad ultimum uenerint aegrotantes stridor ille
interior gutturis resonat quem graeci rogmon appellant

 efficiuntur frequenter ex antecedentibus similiter causis
quibus et synanchica passio efficitur aliquando ex uiolento
percussu contingit aut concubitu plurimo aut indigestione aut si
quis pondus graue baiulauerit et post ipsum laborem sitiens
nimis frigidam potionem praesumpserit

 in curationibus autem si nimius fuerit dolor oportet in
brachio flebotomiam adhibere si tamen uentris solutio minime
impedierit ex eo scilicet brachio quod fuerit patienti lateri
contrarium quod antispasin uocant et tantum detrahere quantum
aetas et uirium qualitas et regio et tempus et causa et magnitudo
poposcerit et si uenter non fecerit blando et chalastico
clystere deducendus erit ex decoctione cantabri et oleo et modico
sale

 aliud marrubium ysopum puleium omnia tria simul in aqua
decoques et cum modico melle ipsa decoctio potui data desinet
dolorem

 aliud si forte thoracis nimia fuerit strictura cogente
tumore patientium locorum maxime si et uiscosa ostendit faenum
graecum coques eo modo quo superius ad tussim aridam
conscripsimus

 aliud tritici farinam crassam id est similam quam mola
ceciderit aut farinam hordeaceam simul coques in decoctione
aneti et marrubi et sacculo inclusam quotiens doluerit appones et
loca dolentia uaporabis et lana molli ac munda ipsa loca tutabis
et fasciabis aut lenticulam testeam uel aeream calida repletam
appones ob mitigandum dolorem

 si uero sputa tenuia et spumam emiserit sacculo ex sale
torrefacto uaporabis et postquam uaporaueris calido sabano
sudorem deterges et sic medicamentum diatessaron id est de iiii
speciebus confectum appones et conficitur sic recipit cerae
picis siccae resinae terebintinae iris illyricae omnium
quattuor paria pondera tundes ireos radicem et tenuissime
cernes et ceteris lento igne resolutis et a foco depositis et
leuiter infrigidatis superasperges et moues donec coagulentur
et exinde magdalia facies et in linteolo densum induces et
appones hoc autem emplastrum cum diligenter cuti inhaeserit
dolores mitigat hieme uero si forte durum fuerit medicamentum
praetactis digitis modico cyprino oleo ad molles carbones
malaxabis

 sed si forte tensio in praecordiis inspicientibus digitis
praeter effusionem uentris occurrerit trispermo id est tribus
seminibus in aqua mulsa adiecto modico oleo simplici decoctis
cataplasmabis hoc est ex tritici polline et faeni graeci et lini
seminis et postquam tuleris cataplasma calido sabano deterges
et oleo cyprino tepefacto non solum praecordia sed etiam cetera
quae dolent perungues et molli lana operies et fasciabis et a
uino et omnibus carnibus omnino abstinebis quousque minuant
febres

 sed si forte suprascriptum flebotomi usum aut uirium
imbecillitas aut solutio uentris impedierit topicis adiutoriis
uteris id est localibus praeterea sanguisugas ipsis locis
dolentibus appones cuius adiutorii usum superius in empyemate
conscripsimus

 si uero cogentibus febribus sub ingenti siccitate corporis
doluerint laborantes ptygmatis id est pannis calidis ex
decoctione faeni graeci et aneti adiuncto oleo uteris post haec
etiam cerotarium ex diachylon confectum appones quod superius in
tetanica passione scripsimus aut cerotarium pleureticum ex oleo
cyprino confectum et linteolo densum inductum similiter appones
et conficitur sic olei cyprini dr uiii cerae dr ui adipis
anserini et faeni graeci moliti et meliloti omnium trium unc
binas

 electuarium pleureticis et peripleumonicis conueniens dia
ton picron amygdalon a graecis appellatum id est ex amaris
amygdalis recipit autem nuclei leuiter torrefacti et lini
seminis similiter torrefacti ambarum specierum unc singulas
amygdali amari decoriati leuiter torrefacti scrip xui faeni
graeci moliti scrip uiii draganti tunsi et creti scrip ui
mellis despumati quod sufficit

 aliud post minutum dolorem si forte sputa purulenta
proiecerint diaprassii superius in pthisica passione conscripti
coclearium i cum faeni graeci suco ieiunis et ad uesperam potui
dabis

 aliud catapotia bechica id est tussicularia uespertino
tempore cubaturis in oua sorbilia aut certe tepida aqua dabis et
somnum prouocant et tussiculam mitigant

 aliud conueniens maxime his qui cum solutione uentris
doluerint et sputa sanguinolenta emiserint diacodyon electuarium
uespertino tempore dabis habet enim uirtutem tollendi
pleureticis dolorem et somnum prouocandi quod graeci anodynon ce
ypnopion dicunt

 lxuii ad canis rabidi morsum  

 in primis hoc est in praesenti morsum ipsum medicinali
scalpello circum incides competenter et salem contritum asperges
et sanguisugas et cucurbitas appones attrahunt enim uenenum
sanguini canis commixtum etiam et cautere uulnus inures quo
possit supra dictum uenenum cum scara quam nos crustam dicimus
in eodem loco retineri ne sanguinem persequendo ad uitalia omne
corpus inuadat et ipsa uulnera appositione medicamentorum
acriorum multo tempore seruabis usque ad xl diem uel eo amplius
praeterea piscis salsi carnem tritam uulneri appones

 medicamentum aliud nuces combures et ex ipsa fauilla cum
aceto cataplasmabis et desuper spongia madidata operies et
fasciolabis et a uino et omnibus carnibus et leguminibus
aegrotum abstinebis poscam uero subacram diurnis diebus per dies
numero xl bibendum dabis et non solum extrinsecus sed
intrinsecus certis potionibus infra scriptis rabidi canis morsus
sanantibus ab initio dando curabis

 potio ad canis rabidi morsum cancros fluuiales uiuos in olla
aerea rubri aeris combures supra carbones donec cinerescant et
expendes ex ipsa fauilla drachmas x et adiunges turis masculi
dr i gentianae tunsae et cretae dr u et exinde dabis bibere
cum posca ieiunis per dies numero xl

 alia potio rustica fortioris uirtutis quae per triduum datur
ad morsum canis rabidi cani pecori animali homini ad omnia
ita facies et dabis mittes in partes ii aquae ad modum librae
unius et uini ueteris dimidiam partem careum quantum tenuerint
iiii digiti cumini tantundem bacarum lauri grana u radices de
cesisboum lotas u minores quae possint habere scrip uiiii quod
cesisboum habet folia similia feniculo quae sunt sicca tundes et
cernes et radices separatim tundes et sic in mortario simul in
uno adiecto modico mero usque ad ultimam tenuitatem conteres et
omnem humorem siue uini siue aquae admisces et in ampulla
rediges et dabis sed propter uim potionis primo dabis i
coclearium olei spani sorbendum et sic super dabis potionem
triduo recte per singulos dies cyatos ternos uel quaternos
secundum aetatem uniuscuiusque potionem dabis

 hi autem lyssodecti id est qui rabidos morsus incurrerunt
si ab initio secundum rationem quod graeci cata logon appellant
minime fuerint curati post xl uel lx dies hydrofobici
efficiuntur id est aquam timentes et est acutissima et
molestissima passio est namque causatio in stomacho et corde ex
ueneno canis concepta sequitur autem laborantes ex aqua tumor
stomachi et cordis difficultas etiam transuorandi potus aut ex
toto negatio sequitur et singultus tunc increscente passione
ipsi cum insanire coeperint ueneno peruasi uocem latratui canum
similem emittunt et praesentes mordent et aqua perfusi uehementi
raptu interficiuntur

 lxuiii ad phalangionis morsum  

 caponis cerebrum cum pipere modico et rutae hortinae uiridis
folia numero x cum posca potione una ieiunis totum potui dabis
hoc per triduum facies et extrinsecus ab initio ipsa hora qua
morditus fuerit primo impones herbam quam dicunt zaccarionem sic
integram in loco ubi fuerit morsus et cum arefacta fuerit
alterum folium uiride mutabis hoc per triduum facies cottidie
et cum se ulcus ostenderit auellanae pulpam conteres et appones
aliquantis diebus

 post haec appones cataplasma de polline hordei et suco uuae
lupinae coques in eundem sucum sincerum et inductum appones quam
diu se scara leuet id est crusta et cum se leuauerit tali
medicamento cicatricem duces id est adipes anserinos coagulum
caprinum radices cerdae quae latioris folia ostendit rutae
siluestris et oleum stellionis in quo uiuus fuerit necatus et in
ampulla in sole et aura caniculari tempore diebus numero xl
fuerit suspensus aequis ponderibus tundes in se omnia et appones
ad locum tam diu quam diu ad perfectum sanetur

 interea ipsum patientem admonebis ne forte ignoranter in cibo
auellanas accipiat sicuti extrinsecus in cute morsui apposita
auellana uenenum ad se ducit similiter comesta ad semet
intrinsecus uenenum adducendo hominem necat

 lxix ad scorpionis ictum  

 scribes in charta rudi hoc nomen  et postquam scripseris
plicabis pones in ipso puncto percussurae chartam conscriptam
et trahes illam usque ad locum ubi descenderit dolor et
confestim sine dolore efficietur hoc fysicum de uiri illustris
uindiciani est etiam et theriacam diatessaron in potione uini
dabis

 lxx ad fugandos serpentes  

 capillos de capra aut mulieris aut ceruinum cornu aut fel
fumigatum serpentes fugiunt

 aliud ceruina pellis substrata facit non timere serpentes

 lxxi ad epilepsiam  

 est autem epilepsia subitus corporis casus cum spumatione et
raptu membrorum effecta et sunt distantiae passionis duae
aliquando enim sub diuerso raptu membrorum efficitur aliquando
cum somno sequitur autem patientes ut dixi subitus casus
aliquando cum contractione corporis uel membrorum aliquando cum
oppressione spumatio etiam et insensibilitas et tenebratio in
his cerebrum patitur et omnis neruositas a cerebro descendens sub
melancholico humore et frigido flegmate aliquando a stomacho
patiuntur est enim stomachus multis neruis sensibilibus
perplexus et si forte ut dixi a stomacho passio fuerit nata et
cerebrum petierit accessionis tempore fantasiae oculis
efficiuntur ut illis quibus suffusio imminere ostenditur etiam
et uapor quidam in eis ab inferiore uentris parte super fertur
quo uapore mininga pulsata concutitur et cadunt aliquotiens
uero sub melancholico humore laborantes difficile cadunt et
ieiuni flegma subamarum et spumosum in faucibus sentiunt
aliquando et cibos non digerunt sed crudos post cenam emittunt
et est molesta passio maxime infantibus breuissimis et nouellae
aetatis pueris fit uel nascitur omni tempore sed plus uerno
frequentare manifestum est

 in curationibus autem in primis a tergo inter scapulas circa
spondyli locum praeuaporabis spongiis calida aqua expressis aut
cantabro in linteolo ligato et calida ebullienti infuso et
expresso uaporabis et sic scarifabis et per cucurbitae raptum
competentem sanguinem detrahes etiam et stomacho ubi ferrum
operari non poterit sanguisugas appones eodem modo quo superius
in empyemate conscripsimus et post detractionem sanguinis
factam post unum uel duos dies si forte uenter a solito officio
abstinuerit clystere subdeducendus erit ex decoctione
coloquintidae et betae et cantabri cum melle et oleo ueteri et
afronitro erunt praeterea duabus ebdomadis in lectulo
custodiendi et caput embroce curandi ex rosaceo et aceto quod
oxyrodinon uocant aliquando et castoreo admixto maxime si forte
hieme contingit sed oportet ante caput pressius detondere et
sic curam ipsi capiti adhibere et postquam embrocaueris caput
pileo operies post haec summitates manuum et pedum oleo ueteri
aut sicyonio perungues et tenuissimis ac leuioribus fasciolis
ligabis etiam et castorei scrip i ieiunis in potione aquae
mulsae dabis singulariter aut foliis rutae hortinae admixtum

 si uero sub melancholico humore cum insomnietate fuerit
passio epithymi decoctionem diurnis diebus ieiunis dabis aut die
inter diem post haec uespertinum lauacrum adhibebis sin uero
sub crasso uel tenacissimo humore fuerit passio oxymel ieiunis
dabis ex ysopo et peucedano et puleio et origano confectum nec
non etiam et cucurbitas cufas id est leui cum appositione deduces
inprimis spondyli loco et spinae et lumbis nouissimo etiam
thoraci et praecordiis in feminis uero et pubetenus sub umbilico
et inguinibus post haec cucurbitis cum scarifatione uti oportet
in utraque capitis parte iuxta auriculas in ipsis arteriosis
locis aliquando et uenam mediam si extantior apparuerit in
fronte incides et post iii uel u detractionis dies ptarmico
medicamento id est sternutatorio nares sicut in lethargicis
apoflegmatizabis et post dies iii apoflegmatismo expleto ieiunis
ex radicibus uomitum prouocabis et cibis inprimis triticeis et
holerosis nutries nam graeci sitodis ce lachanodis dicunt
nouissimo uero uariis obseruandum autem a carnibus suinis et
bubulinis ac caprinis et a leguminibus uniuersis et a uino et
lauacris usque ad menses ui

 trociscus scotomaticis id est qui subito ante oculos
tenebras patiuntur et spiritu inflatis epilepticis recipit
autem fel leporis castorei turis masculi murrae omnium iii
dr singulas mustelae iecoris sicci dr iii aceti cyatum i
conficies et facies trociscos drachmales et dabis cum passo aut
cum mulsa per dies uii aut uiiii

 aliud trociscus conueniens epilepticis qui cum tremore
membrorum accessionem patiuntur recipit castorei abrotani
radicum panacis omnium trium dr iiii piperis albi rutae
hortinae summitatum dr binas croci et cyperi dr singulas
aceto colliges et facies trociscos drachmales ex quibus unum in
potione dabis iuxta habitudinem corporis fortioribus cum uino
mulso cyatis iiii debilibus uero cum aqua mulsa oportet autem
patientes post acceptam potionem currere et post haec epithima
dia spermaton aut diasamsucum appones et sanabis

 ad epilepsiam hirundininum pullum de primario fetu luna
prima apprehendens aperies et inuenies lapides in uentre unum
formosum et alium malefactum et ita ut terram non tangant
ligabis in pelle uitulina aut ceruina et in collo aut in brachio
sinistro suspendes

 lxxii ad lumbricos  

 fiunt uel generantur lumbrici quos graeci elminthas dicunt
plerumque ex multo cibo accepto aut indigestione frequenti
sequitur autem laborantes morsus stomachi et uentris nullis
praecedentibus causis et tussiculae modicissima ex causa
prouocatae somni etiam flegmatici id est saliuam per os
ostendentes cum solutione corporis et exurrectio sine ratione et
pulsus inaequalis aliquibus uero et fastidium

 pueris etiam dormientibus masticatio efficitur cum modica
linguae exclusione schematizato etiam ore iacent similiter ut
illi qui post nimiam operationem resumunt et post diastema
temporis modicissimi aliquotiens cum clamore exurgunt et cito
iterum deponuntur et dentibus dormientes strident contingit uero
hoc quotiens ipsa uiolenta insurrexerint animalia etiam et
aliquibus occurrentes stomachi nausiae et morsus causationem
faciunt aliquando et reiectantur singulariter aut cum aliquo
humore flegmatico aut cholerico

 curationis uero tempore maxime in acutis febribus si et
constrictio fuerit uentris erit cataplasmandum ex lini seminis
et lupini farina pari modo commixtis et cum mulsa aqua concoctis
cataplasmabis oleo uiolaceo umbilicum tanges et molli lana
operies et fasciabis et post expletos cataplasmatis dies
cerotario ex absinthio et oleo cyprino confecto uentrem sub
umbilicum usque cooperies

 et si uenter abstinuerit infantibus balanis iniectis
depones in aliis uero perfectis aetate clystere ex decoctione
absinthii admixto melle deduces et potionabis frequenter maxime
pueros myxarum et mentae et coriandri seminis omnium trium
specierum decoctione

 epithima ad lumbricos excludendos siue necandos recipit
farinae lupini tenuissimae unc ii absinthii contusi et cretici
unc i mentae uiridis s mittes in girba et in uno diligenter
contusis optimo melle colliges et in linteolo illinitum
medicamentum uisceribus mediis impones aliquando uero melanthium
supra dictis admiscemus

 aliud medulla ceruina oleo uiolaceo resoluta a neruis
ceruicis quos tenontas dicunt per totam spinam usque ad sexum
perungues aut ipsum oleum uiolaceum singulariter tepefactum
auribus instillabis et ipsas cauernas lana obtrudes

 sin uero cum adiuncta solutione uentris fuerit lumbricorum
passio cum rasurarum egestione tunc stalticis id est
constrictoriis sicut in dysenteria inicere oportet et propinare
plantaginis sucum aut granatas acidas aut sucum coliculi aut
limaturam cornu ceruini in modum coclearii unius

 si uero praeter febrem fuerit passio in diuturna aegritudine
quam graeci chroniam uocant etiam et lupinos amaros edendos
dabis et santonicum caricis immissum et uinum uiolaceum

 aliud ad lumbricos alium cum mentae foliis contritum et
piperis modico adiuncto aceto et oleo spano comestum lumbricos
excludit

 aliud folia persici contrita aut oliuae folia aut sambuci
folia similiter contrita et super umbilicum imposita summe
faciunt

 lxxiii ad elefantiasim  

 est autem elefantiasis corporis callositas operata sub
melancholico humore ad similitudinem cutis elefantorum unde
elefantiasis ut supra dixi passio nomen accepit haec autem
signa patientes secuntur extantia riposa quam graeci oncos
octodes uocant id est riposis uerticibus prominens circa uultum
et articulos adiuncta corporis mala habitudine quam graeci
cachexian dicunt ex qua passione frequenter summitates digitorum
cadunt putrefactae et uox eis aspera efficitur et anhelitum
fetidum emittunt et fit ex putredine sanguinis corrupti circa
cutem cruoris nigri uomitus et immutatur in callosam qualitatem

 in curationibus uero in principio flebotomiam adhibebis cum
secunda detractione quam epafaeresin uocant et post uii aut xi
detractionis dies iera logadio appellato antidoto pridie a cena
obseruantibus in potione ieiunis dato uentrem purgabis tempore
magis feruenti sub cane aut post canem nam hippocrates in
aforismis sic ait sub cane aut post canem debere unumquemque
purgatorium operari

 quod antidotum iera facit ad uniuersas melancholicas causas
et conficitur sic murrae euforbii dr singulas agarici
ammoniaci folii ellebori nigri folii dauci cretici squillae
assae diagridii omnium specierum uii dr binas semis
coloquintidae interioris carnis quam uulgus gelelam uocat dr
u aloes epithymi hyperici bdellii marrubii polypodii
thymi cassiae chamaedryos dauci cretici cinamomi omnium
specierum xi dr binas opopanacis castorei aristolochiae
longae piperis albi et longi et nigri croci et sagapeni
petroselini macedonici omnium specierum uiiii scrip singulas
mellis despumati quod suffecerit et est perfecta dosis dr iiii
aliquantis dr iii dabis secundum hominis crasin id est
naturam uel temperantiam corporis

 et postquam diligenter fuerint purgati lac asininum aut
caprinum schiston appellatum sicut in dysentericis frequenter
potabis aut ptisanae sucum aut faeni graeci sucum similiter
dabis ob lenificandam intestinorum rasuram ex antecedenti malo
humore effectam

 aliud ad elefantiasim coriariorum ros herbae uiridis sucum
cum uino tritum totum uultum penna illines

 aliud ad strumam amylum optimum adiuncto modico cumino albo
cum oui albumine tenui teres et horis serotinis totum uultum
oblinies et per totam noctem siccare dimittes tunc lucescente
die frigida aqua lauabis aliquando ob nimietatem callositatis
etiam et guttae ammoniaci competentem modum supra dictis
admiscemus

 smegma faciens ad uultum ad nigredines et ad lentigines
quas facus appellant et ad solis ustiones quas efelidas dicunt
recipit ges asteros et cimoliae cretae unc binas cerussae et
specularis assati unc ternas afronitri albi unc i fabae
frixae pollinis lib i conficies et exinde uultum lauabis

 lxxiu ad ragadas  

 ex antecedenti egestionis nimia duritia frequenter in sessu
quem graeci edran uocant diuersa podicis uitia efficiuntur ut
sunt ragades id est hiatus et tumores quos graeci flegmonas
uocant et condylomata quae nos latino sermone dicimus
tubercula

 propter ea curationis tempore cataplasma edricon appones
quod latini sessorium dicunt et conficitur sic panis mundi
medii infusi uino ueteri et rosae siccae similiter infusae dr
ii croci dimidiam meliloti purgati sine semine in aqua cocti
dr iii faeni graeci pollinis dr ii oui assi uitellum unum
olei rosacei quod sufficit

 alia quae appellatur a graecis dactylice id est podicalis
siquidem podicis uitia emendat recipit cerae unc i adipis
anserini plumbi combusti ambarum specierum unc singulas semis
ysopi attici suci butyri cerussae omnium trium unc binas
solubilia resolues et rasum cerotarium aridis commisces summe
ducit cicatricem in omnibus locis

 aliud medicamentum edricon sycotice appellatum ad
condylomata et ragadas et ad podicis inuersiones quas graeci
ectropas uocant et ad dolores intolerabiles recipit spumae
argenti cerussae mastices omnium unc ternas cerae unc ui
iusquiami uiridis suci olei myrtini libras singulas quae sunt
sicca teres cum suco iusquiami et sic cerotarium rasum admisces
et in usum tolles ex ipso medicamine et teres in mortario plumbeo
cum rosaceo aut myrtino oleo donec crassescat et illines locum
et si uolueris ex ipso medicamento emplastrum superimpones et
ligabis

 lxxu ad idema  

 antiqui seu ueteres medici dicunt esse idema quam nos
aquosam inflationem dicimus subalbidam et laxam extantiam quae
ostendat digitorum impressione designatas concauitates corporis
resurgere et fit uel generatur ex flegmatis substantia aut ex
spiritu uaporoso circa pedes uel crura saepe eueniens in pthoes
hoc est in pthisicis et in cachexies id est corporum malis
habitudinibus frequenter si cum tenui febricula contigerit
hydropicas superaffert passiones et maxime in cachecticis
corporibus id est mala habitudine affectis praesertim si et
uentris fuerit cursus in eisdem ut supra dixi passionibus sub
difficili temperantia corporis quam graeci dyscrasian uocant
stomachus nocetur

 in curationibus uero si cum constrictione uentris fuerit
passio cataplasmabis laborantes ex faeni graeci et lini semine
et hordei farina adiuncto sufficienti cumino et ruta hieme et
lauri bacis cum modico melle et oleo et postquam tulerit
cataplasma ante et retro cucurbitas dabis et lanis mundis loca
tutabis et fasciabis et ieiunis antidotum diureticum dabis
superius in nefretica passione conscriptum post haec epithima
dia spermaton uel diasamsucum appones et acri clystere uentrem
deduces aut certe oxymelle cathartico competenter purgabis quod
oxymel inferius in loco suo conscripsimus

 sin uero cum feruore et tensione et grauedine cum aliquanto
dolore ipsam tumoris siue inflationis extantiam in cruribus
senserint aegrotantes tempore quo magis deambulauerint oportet
sola crura per totum leuioribus ac multis laceraturis scarifare
eodem modo quo superius ignem sacrum scarifare praecepimus uel
pro scarifatione sanguisugas appones et post detractionem
sanguinis factam poscam cum modico alumine temperabis ex qua
posca penicillos rudes ac molliores moderate expressos
superimpones et ligabis et post dies iii diaiteon emplastrum
appones aut certe illud quod a graecis barbaros appellatur
similiter appones nouissimo uero si aliqua forte remanserint
diathapsias sicut in ischiadicis uteris

 lxxui ad hydropicos  

 est autem hydropica passio diffusio humoris aquosi cum
inflatione secundum retentionem spiritus isdem laborantibus
effecta et sunt distantiae passionis duae quarum una a
ueteribus ascites nominatur id est utriculosa ab epatis uel
splenis aut stomachi uel renum saxietate creata altera uero quae
tympanites appellatur a pulmone contingit ex quo pulmone sub
ingenti uentositate uenter inflatus ostenditur ita ut cum fuerit
inspicientis palma pulsatus tympani sonitum faciat unde nomen
ut supra dixi passio tympanites accepit

 sed illam primam quam asciten diximus haec signa secuntur
insurrectio uentris superdistensa et inguinum et crura albida
efficiuntur quae inflatio cum digitis fuerit impressa concauatis
formam ostendit quod graeci entyposis uocant ceterae uero
superpositae partes macie attenuatae efficiuntur ut thorax
pectus brachia etiam et potus nimia appetitio sequitur cum
retentione humoris ex qua retentione humor intra spatia uentris
inclusus semipleni utriculi similitudinem ostendit unde nomen
proprie passio ascites ut dixi accepit

 tympaniten hydropem haec signa secuntur insurrectio uentris
et distensio praecordiorum et uenarum subtractio et ipse a supra
dictis minus sitit aliquando etiam peiorante passione tussi
exagitantur nam generaliter hippocrates omnibus hydropicis plus
autem a pulmone patientibus in aforismis sic ait hydropicum si
tussis obtinuerit hoc est exagitauerit sine spe efficitur
etenim tussis secundum expositionem magni iatrosofistae si
hydropicum ut supra dixi exagitauerit aquosus omnis humor
dissoluitur ut per omne corpus effusio efficiatur

 ob diligentiam uero curationis chamaedryos asarum
elelisfaci semen id est herbae saluiae dauci cretici semen id
est pastinacae hortensis petroselini macedonici feniculi
radicem graminis radicem haec et singulariter et simul in uno
decocta in aqua et ipsam decoctionem mane et ad noctem potui
dabis excludet uel inaniet per uesicam hydropicis aquosum
humorem

 etiam et per uentrem suprascriptum humorem hydragogo dato
similiter excludes hoc est cocci gnidii optimi id est non
uetustissimi sed nouelli ex locis maritimis collecti grana
competentia aut xxix aut xxxi aut xxxuii singula aut bina cum
modicissimo nitro uua passa singula enucleata includes et dabis
uespertino tempore abstinentibus a cena cata en id est singulatim
comedenda et postquam comederint tres guttas aquae calidae
superbibendas dabis

 aliud hydragogon fortioris uirtutis quod et per uentrem et
per urinam et per uomitum hydropicis aquosum depurgat humorem
aeris usti in modum fabae aegyptiae stercoris columbini agrestis
dr i rutae hortinae uiridis foliorum dr ii simul in uno
diligenter tritis cum uini cyatis tribus potui dabis

 aliud sambuci radicis cortices tundes et exprimes et ex ipso
suco expendes unc i et superaddes mellis coclearia iii et dabis
cum aquae calidae cyatis iii tunc sufficienter ipsos laborantes
deambulatione mouere iubebis et postquam siue per uentrem siue
per urinam aquoso humore fuerint exinaniti refectionem dabis aut
piscem aut aliquid ex uolatilibus et iterum post dies u aut uii
simplici purgatorio aut sine aliqua malignitate quod graeci
acaciston uocant non solum semel sed et secundo interiecta una
uel duabus ebdomadis si uires permittunt uentrem purgabis et
conficitur sic scammoniae assatae semunciam nucleorum pini
piperis uuarum enucleatarum cocci gnidii id est seminis
turbisci omnium quattuor grana quina mellis libram diligenter
conficies et in doliolo uitreo repones et quando uti uolueris
dabis coclearium i aut ii cum calidae sufficienti modo

 aliud hydropicis maxime hiemis tempore si forte nimia
tensio uel saxietas quam scirrosin dicunt praecordiis aut in
splene aut in renibus occurrerit et in corporibus natura
frigidis oportet sacculo desiccatorio et ex parte relaxatorio
uti et conficitur sic recipit hordei farinae et faeni graeci
farinae et erui et cumini et stafisagriae et salis omnium sex ss
binos maluae seminis moliti farinae et absinthii comae et
marrubii sicci et bacarum lauri et anisi et nitri omnium ss
singulos quae tundenda sunt tundes et rarissimo cribro cernes
et quae molenda sunt moles manuali mola et sic in uno commisces
coques in uino et aquae modico et oleo et sacculo inclusis loca
quae patiuntur uaporabis et subter perungues oleo inferius
scripto et post uaporationem adhibitam lanis mundis loca tutabis
et fasciabis quod autem oleum conficitur sic recipit cucumeris
agrestis radicis uiridis unc ui afronitri unc ii aluminis
lipari unc i olei libras ii s radicem minutatim incides et
simul cum aliis speciebus coques in oleo et aceto donec oleum
remaneat et uteris

 potio ad hydropes absinthii uiridis turiones minores numero
sex et florem spinae albae diligenter teres cum piperis granis
xii et in diurnam potionem uini ueteris inseratis dabis triduo
aut per dies u et per singulos dies hoc facies

 cataplasma hydropicis conueniens etiam et spleneticis
optime facit recipit capparis radices siccas absinthii comam
cuminum bacas lauri faeni graeci et hordei pollinem omnia
tundes et coques in melle et aceto et appones ad uesperam et
sines totam noctem mane uero mutabis hoc frequenter facies

 epithima hydropicis conueniens epithima dicunt graeci
medicamentum quod stomacho et praecordiis simul et uentri
superponatur cum fuerit panno inunctum recipit afronitri
cibaria cupressi uiridis spaerularum torrefacti nitri libras
singulas absinthii stafisagriae caricarum pinguium libras
binas passi cretici quod suffecerit conficitur sic spaerulas
cupressi uiridis in uino aminaeo in cacabo nouo decoques donec
leuiter maturescant et sic in girba mittes et tundes et sic
iterum diligenter teres etiam et caricas separatim diligenter
tundes et sic tunsas admisces tunc deinde omnia quae sunt tunsa
et sicca et creta adiunges et adiecto passo simul tundendo in
unitatem coges et uteris

 epithima filagrii conueniens hydropicis ad diffusiones
humoris per totum corpus quas parecchysis dicunt recipit erui
farinae tenuissimae anisi cumini hordei pollinis carmeleontae
nigrae radicis id est sefra salis fossilis bacarum lauri
nitri cardamomi faeni graeci moliti omnium specierum x dr
tricenas cerae resinae pinalis quam pituinam dicunt lib ii
olei ueteris quod sufficit quae sunt sicca tundes et cernes
tunc cum uini ueteris unc ix teres et sic solubilia soluta et
in mortario refusa siccis commisces et in unitatem coges

 aliud cretam cimoliam cum alumine scisso aqua resolues et
per totum ab inguinibus et pudendis usque ad pedes in sole
oblines

 aliud ad hydropicos sympasma desiccatorium arenae
feruentes ad obrutionem quam ammochosian uocant et hydropica et
sicca lauatio quae a graecis xerolusia appellatur id est
sympasmate prius corpori sudanti in aere bono lauacrorum asperso
et sic sabano sicco detergantur et alia multa cyclico modo
mirabiliter operatur

 lxxuii ad praefocationem matricis  

 praefocationem matricis sequitur subitus casus uocis
amputatio ut obmutescant et apprehensio sensus dentium confixio
et stridor rapidus ita ut accessionis tempore una pars oris ad
alteram partem conduci uideatur articulorum contractio
praecordiorum suberectio ipsius matricis ad superiores partes
subfugium tunc etiam thoracis extantia efficitur et pulsus
paruitas aliquibus et alienatio mentis et iterum subita
resumptio ita ut omnia quae in accessione senserint dimissionis
tempore recordentur

 in curationibus uero opopanax aut capilli mulierum exusti aut
caprae aut pix combusta naribus applicata desinunt
praefocationes matricis inferius uero in ipsis genitalibus locis
aut opobalsamum aut nardum aut folium appones etiam et optimo
storace suffies sic enim matrix poterit fetidis odoribus a
superioribus ad inferiora fugari et loco proprio reuocari cum
melioribus et iocundis ad inferiores partes fuerit inuitata et
prouocata etiam et cucurbitas cufas id est leui appositione a
superioribus partibus usque ad inguina blande deduces

 aliud cumini torrefacti coclearium i diligenter teres et cum
uino mixto ieiunis dabis

 aliud uulpeculae adipem aut caprae cum modico bitumine
tritum et in pesso appositum praefocationem matricis mitigat

 trociscus ypocapnistos id est suffumigatorius faciens ad
menstrua deducenda et ad matricis adscensum siue supernum
recursum quem graeci anadromen dicunt et ad praefocationem
matricis optime faciens recipit dictamni cretici artemisiae
paeoniae lapidis gagatis aristolochiae rotundae bacarum lauri
ungulae mulinae omnium uii unc i storacis calamitae
bituminis iudaici ambarum specierum unc ternas conficies et
uteris

 lxxuiii ad procidentem matricem  

 matricis prominentem casum quam graeci proptosin uocant
sanant naribus applicata opobalsamum nardum folium optimum
storax et omnia bene redolentia inferius autem subfumigando pix
lana opopanax et omnia fetida si uero post partum fuerit
matricis tumor aut prominens casus lanam sucidam in spaerulae
modum formatam et in uino et oleo tepefacto lanas infusas et
mediocriter expressas appones et fasciabis

 pessus chalasticus faciens ad resoluendas duritias matricis
ubi proptosis minime fuerit facta lilii floris olei cyprini
aut rosacei si forte aestas fuerit adipis anserini faeni graeci
pollinis tenuissimi medullae ceruinae cerae ponticae omnium
ui unc singulas oui assi uitellum unum conficies et uteris

 pessus malacticus id est mollitorius ad resoluendas
matricis duritias siue stricturas recipit oui assi uitelli
cerae diachylon medicamenti omnium trium paria pondera olei
rosacei quod suffecerit

 aliud pessarium conueniens ad dolorem uesicae et matricis
recipit croci dr i oui assi uitellum i cerussae dr iiii
cerae ponticae adipis anserini et gallinacei olei rosacei
omnium iiii dr octonas

 aliud pessarium malacticum faeni graeci torrefacti pollinis
tenuissimi cerae adipis gallinacei adipis anserini dr i olei
rosacei quod sufficit

 aliud pessarium simplex id est diatessaron ad mitigandum
matricis calorem et ad duritiam uel callositates et ad sordida
quaeque purganda et ad uniuersas matricis indignationes quae
fieri adsolent recipit oui crudi medullam croceam et olei
rosacei et mellis despumati optimi et olei susini paria pondera
diligenter commixtis uteris in pesso

 encolpismi confectio ad siccitatem et relaxandam
constrictionem et ad duritiam matricis et ad obdulcandam
acredinem faeni graeci et lini seminis et ptisanae omnium trium
paria pondera commisces et cum aqua dulci coques ut sucum
faciant non nimis mucilentum et diligenter ipsum sucum liquabis
potione lauata admisces mellis despumati coclearium i aut ii pro
modo suci admiscebis et olei susini tantundem et sic in uno
commixtis et tepefactis encolpizabis per corneum metrenchyten
appellatum supino schemate iacentis in sinum mulieris infundes
quem graeci colpon appellant quod si ad praesens metrenchyten
non inueneris per enetera osseum uesica aptata id facies

 lxxix ad metromaniam  

 metromaniam latino sermone matricis furores siue insaniam
dicimus hoc medicamentum conuenit et ad omnia carcinomata
matricis id est cancerosa et ad alia dyscola id est difficilia
ualde bonum probatur recipit croci opii galbani auripigmenti
omnium iiii dr quaternas olei dadini et nardini unc singulas
conficies et uteris post annum aut certe post ui menses in pesso
in modum fabae aegyptiae maioris aut in modum auellanae nucis
appositum

 lxxx ad aperiendam matricem  

 flebotomia in cruribus supra talos interiores adhibita
patefacit matricem

 aliud nitrum album cum melle et cum resina terebintina et
oleo ueteri illinitum aut orificio matricis appositum patefacit

 aliud fel bubulinum cum ruta similiter facit

 aliud caricarum pinguium caro cum nitro et oleo cyprino
contrita similiter operatur

 aliud pessarium menstrualem sanguinem prouocans quod graeci
emagogon dicunt etiam et mortuos fetus excludit accipit autem
pulei acapni absinthii pontici comae scrip ternos nitri scrip
uiiii mellis quod sufficit

 potio menstrualem sanguinem prouocans recipit fu pontici
asari radicis mellis acori omnium iiii dr binas dictamni
cretici manipulum i passi cretici sext iii simul omnia in
cacabo nouo sufficienter decoques et in usum exinde potui dabis
cyatum unum semis mox lotis

 lxxxi ad accelerandum partum  

 thymum tritum et cum uino potatum accelerat partum

 aliud faeni graeci semen et ibisci radicem quam althaeam
uocant et marrubii herbae manipulos ii et lini semen simul omnia
in aqua decoques et ipsa decoctio in encathismate id est in
balneo supra sellam sedenti patefactis pedibus ante et retro
fotui adhibita confestim excludit quae diu tenebantur

 aliud resina frixa suffita aut in pecudum uel boum galbanum
suffitum aut elleborum nigrum aut styrax aut uini faex suffita
non solum secundas mulierum sed etiam fetus mortuos excludit

 item potio tria grana de medio citri tolles et teres et cum
potione aquae calidae dabis et continuo carebit

 lxxxii ad emorragian matricis  

 matricis emorragian latino sermone sanguinis fluxum uel
profluuium dicimus et est passio incurabilis maxime si longo
tempore sit et ex antecedenti frequenti abortione et secundum
putredinem arteriarum fuerit creata

 ob diligentiam uero curationis oportet in principio antequam
passio tempore diuturno ueterescat ea adhibere quae ualeant
uirtute styptica omnia soluta densando uel constringendo sanare
hoc est rosam siccam lenticularum turiones uirides myrtam
siccam siliquae graecae aridos ramos et caducum granatae omnia
in uino mixto decoques ex duabus partibus aquae et una uini et
ptygmate confecto diligenter fomentabis et inicies ex ipso
liquore supino schemate iacenti pedibus patefactis subposito
prius clunibus ceruicali ut renes patientis sursum erigantur
quod graeci anatropen dicunt tunc mannae turis aluminis scissi
parte singula caduci granatae dimidia parte cum ptygmate supra
scripto contrita usque ad mellis crassitudinem abstinet
profluuium sanguinis iniecta

 aliud granatae siccae corium et pini cortex et galla et
acantha aegyptia adhibita similiter operantur

 aliud acacia cum hypoquistidis suco ex decoctione rosae
contrita et in floculo apposita abstinet fluxum

