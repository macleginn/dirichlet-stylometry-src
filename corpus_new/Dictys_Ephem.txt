

 epistula  

l septimius q aradio rufino salutem ephemeridem belli troiani
dictys cretensis qui in ea militia cum idomeneo meruit primo
conscripsit litteris punicis quae tum cadmo et agenore
auctoribus per graeciam frequentabantur deinde post multa
saecula collapso per uetustatem apud gnosum olim cretensis regis
sedem sepulchro eius pastores cum eo deuenissent forte inter
ceteram ruinam loculum stagno affabre clausum offendere ac
thesaurum rati mox dissoluunt non aurum neque aliud quicquam
praedae sed libros ex philyra in lucem prodierunt at ubi spes
frustrata est ad praxim dominum loci eos deferunt qui
commutatos litteris atticis nam oratio graeca fuerat neroni
romano caesari obtulit pro quo plurimis ab eo donatus est nobis
cum in manus forte libelli uenissent auidos uerae historiae
cupido incessit ea uti erant latine disserere non magis
confisi ingenio quam ut otiosi animi desidiam discuteremus
itaque priorum quinque uoluminum quae bello contracta gestaque
sunt eundem numerum seruauimus residua de reditu graecorum
quidem in unum redegimus atque ita ad te misimus tu rufine mi
ut par est faue coeptis atque in legendo dictym 

 prologus  

dictys cretensis genere gnoso ciuitate isdem temporibus
quibus et atridae fuit peritus uocis ac litterarum phoenicum
quae a cadmo in achaiam fuerant delatae hic fuit socius
idomenei deucalionis filii et merionis ex molo qui duces cum
exercitu contra ilium uenerant a quibus ordinatus est ut
annales belli troiani conscriberet igitur de toto bello nouem
uolumina in tilias digessit phoeniceis litteris quae iam
reuersus senior in cretam praecepit moriens ut secum
sepelirentur itaque ut ille iusserat memoratas tilias in
stagnea arcula repositas eius tumulo condiderunt uerum secutis
temporibus tertio decimo anno neronis imperii in gnoso ciuitate
terrae motus facti cum multa tum etiam sepulchrum dictys ita
patefecerunt ut a transeuntibus arcula uiseretur pastores
itaque praetereuntes cum hanc uidissent thesaurum rati sepulchro
abstulerunt et aperta ea inuenerunt tilias incognitis sibi
litteris conscriptas continuoque ad suum dominum eupraxidem
quendam nomine pertulerunt qui agnitas quaenam essent
litteras rutilio rufo illius insulae tunc consulari obtulit
ille cum ipso eupraxide ad neronem oblata sibi transmisit
existimans quaedam in his secretiora contineri haec igitur cum
nero accepisset aduertissetque punicas esse litteras harum
peritos ad se euocauit qui cum uenissent interpretati sunt
omnia cumque nero cognosset antiqui uiri qui apud ilium fuerat
haec esse monumenta iussit in graecum sermonem ista transferri
e quibus troiani belli uerior textus cunctis innotuit tunc
eupraxidem muneribus et romana ciuitate donatum ad propria
remisit annales uero nomine dictys inscriptos in graecam
bibliothecam recepitquorum seriem qui sequitur textus
ostendit

 liber primus  

 cuncti reges qui minois ioue geniti pronepotes graeciae
imperitabant ad diuidendas inter se atrei opes cretam conuenere
atreus namque ex minoe postrema sua ordinans quicquid auri
atque argenti pecorum etiam fuit nepotibus quos filiae
genuerant ex aequo diuidendum reliquerat excepto ciuitatum
terrarumque imperio haec quippe idomeneus cum merione
deucalionis idomeneus alter moli iussu eius seorsum habuere
conuenere autem clymenae et naupli palamedes et oeax item
menelaus aeropa et plisthene genitus a qua anaxibia soror quae
eo tempore nestori denupta erat et agamemnon maior frater ut
uice sua in diuisione uteretur petiuerant sed hi non
plisthenis ut erat magis quam atrei dicebantur ob eam causam
quod cum plisthenes admodum paruis ipse agens in primis annis
uita functus nihil dignum ad memoriam nominis reliquisset
atreus miseratione aetatis secum eos habuerat neque minus quam
regios educauerat in qua diuisione singuli pro nominis
celebritate inter se quisque magnifice transiere

 ad eos re cognita omnes ex origine europae quae in ea insula
summa religione colitur confluunt benigneque salutatos in
templum deducunt ibi multarum hostiarum immolatione more patrio
celebrata exhibitisque epulis largiter magnificeque eos habuere
itemque insecutis diebus reges graeciae etsi ea quae
exhibebantur cum laetitia accipiebant tamen multo magis templi
eius magnifica pulchritudine pretiosaque exstructione operum
afficiebantur inspicientes repetentesque memoria singula quae
ex sidona a phoenice patre eius atque nobilibus matronis
transmissa magno tum decori erant

 per idem tempus alexander phrygius priami filius aenea
aliisque ex consanguinitate comitibus spartae in domum menelai
hospitio receptus indignissimum facinus perpetrauerat is
namque ubi animaduertit regem abesse quod erat helena praeter
ceteras graeciae feminas miranda specie amore eius captus
ipsamque et multas opes domo eius aufert aethram etiam et
clymenam menelai adfines quae ob necessitudinem cum helena
agebant postquam cretam nuntius uenit et cuncta quae ab
alexandro aduersum domum menelai commissa erant aperuit per
omnem insulam sicut in tali re fieri amat fama in maius
diuulgatur expugnatam quippe domum regis euersumque regnum et
alia in talem modum singuli disserebant

 quis cognitis menelaus etsi abstractio coniugis animum
permouerat multo amplius tamen ob iniuriam adfinium quas supra
memorauimus consternabatur at ubi animaduertit palamedes regem
ira atque indignatione stupefactum consilio excidisse ipse naues
parat atque omni instrumento conpositas terrae adplicat dein
pro tempore regem breuiter consolatus positis etiam ex diuisione
quae in tali negotio tempus patiebatur nauem ascendere facit
atque ita uentis ex sententia flantibus paucis diebus spartam
peruenere eo iam agamemnon et nestor omnesque qui ex origine
pelopis in graecia regnabant cognitis rebus confluxerant igitur
postquam menelaum aduenisse sciunt omnes in unum coeunt et
quamquam atrocitas facti ad indignationem ultumque iniurias
rapiebat tamen ex consilii sententia legantur prius ad troiam
palamedes ulixes et menelaus hisque mandatur uti conquesti
iniurias helenam et quae cum ea abrepta erant repeterent

 legati paucis diebus ad troiam ueniunt neque tamen alexandrum
in loco offendere eum namque properatione nauigii inconsulte
usum uenti ad cyprum appulere unde sumptis aliquot nauibus
phoenicem delapsus sidoniorum regem qui eum amice susceperat
noctu insidiis necat eademque qua apud lacedaemonam cupiditate
uniuersam domum eius in scelus proprium conuertit ita omnia
quae ad ostentationem regiae magnificentiae fuere indigne rapta
ad naues deferri iubet sed ubi ex lamentatione eorum qui casum
domini deflentes reliqui praedae aufugerant tumultus ortus est
populus omnis ad regiam concurrit inde quod iam alexander
abreptis quae cupiebat ascensionem properabat pro tempore
armati ad naues ueniunt ortoque inter eos acri proelio cadunt
utrimque plurimi cum obstinate hi regis necem defenderent hi
ne amitterent partam praedam summis opibus adniterentur
incensis deinde duabus nauibus troiani reliquas strenue defensas
liberant atque ita fatigatis iam proelio hostibus euadunt

 interim apud troiam legatorum palamedes cuius maxime ea
tempestate domi belloque consilium ualuit ad priamum adit
conductoque consilio primum de alexandri iniuria conqueritur
exponens conmunis hospitii euersionem dein monet quantas ea res
inter duo regna simultates concitatura esset interiaciens
memoriam discordiarum ili et pelopis aliorumque qui ex causis
similibus ad internecionem gentium usque peruenissent ad
postremum belli difficultates contraque pacis commoda adstruens
non se ignorare ait quantis mortalibus tam atrox facinus
indignationem incuteret ex quo auctores iniuriae ab omnibus
derelictos impietatis supplicia subituros et cum plura dicere
cuperet priamus medium eius interrumpens sermonem parcius
quaeso palamede inquit iniquum etenim uidetur insimulari eum
qui absit maxime cum fieri possit uti quae criminose obiecta
sunt praesenti refutatione diluantur haec atque alia huiusmodi
inserens differri querelas ad aduentum alexandri iubet uidebat
enim ut singuli qui in eo consilio aderant palamedis oratione
mouerentur ut taciti uultu tamen admissum facinus condemnarent
cum singula miro genere orationis exponerentur atque in sermone
graeci regis inesset quaedam permixta miserationi uis atque ita
eo die consilium dimittitur sed legatos antenor uir hospitalis
et praeter ceteros boni honestique sectator domum ad se uolentes
deducit

 interim paucis post diebus alexander cum supra dictis
comitibus uenit helenam secum habens cuius aduentu tota ciuitas
cum partim exemplum facinoris exsecrarentur alii iniurias in
menelaum admissas dolerent nullo omnium adprobante postremo
cunctis indignantibus tumultus ortus est quis rebus anxius
priamus filios conuocat eosque quid super tali agendum negotio
uideretur consulit qui una uoce minime reddendam helenam
respondent uidebant quippe quantae opes cum ea aduectae essent
quae uniuersa si helena traderetur necessario amitterent
praeter ea permoti forma mulierum quae cum helena uenerant
nuptias sibi singularum iam animo destinauerant quippe qui
lingua moribusque barbari nihil pensi aut consulti patientes
praeda atque libidine transuersi agebantur

 igitur priamus relictis his senes conducit sententiam
filiorum aperit dein cunctos quid agendum esset consulit sed
priusquam ex more sententiae dicerentur reguli repente consilium
inrumpunt atque inconditis moribus malum singulis minitantur si
aliter quam ipsis uideretur decernerent interim omnis populus
indigne admissam iniuriam atque in hunc modum multa alia cum
exsecratione reclamabant ob quae alexander cupidine animi
praeceps ueritus ne quid aduersum se a popularibus oriretur
stipatus armatis fratribus impetum in multitudinem facit multos
obtruncat reliqui interuentu procerum qui in consilio fuerant
duce liberantur antenore ita infectis rebus populus contemptui
habitus non sine pernicie sua domum discedit

 dein secuta die rex hortatu hecubae ad helenam adit eamque
benigne salutans bonum animum uti gereret hortatur quae cuiusque
esset requirit tum illa alexandri se adfinem respondit
magisque ad priamum et hecubam quam ad plisthenis filios genere
pertinere repetens ordinem omnem maiorum danaum enim atque
agenorem et sui et priami generis auctores esse namque ex
plesiona danai filia et atlante electram natam quam ex ioue
grauidam dardanum genuisse ex quo tros et deinceps insecuti
reges ilii agenoris porro taygetam eam ex ioue habuisse
lacedaemona ex quo amyclam natum et ex eo argalum patrem
oebali quem tyndari ex quo ipsa genita uideretur patrem
constaret repetebat etiam cum hecuba materni generis
adfinitatem agenoris quippe filium phoenicem et dymae patris
hecubae et ledae consanguinitatis originem diuisisse postquam
memoriter cuncta retexuit ad postremum flens orare ne quae
semel in fidem eorum recepta esset prodendam putarent ea secum
domo menelai adportata quae propria fuissent nihil praeter ea
ablatum sed utrum inmodico amore alexandri an poenarum metu
quas ob desertam domum a coniuge metuebat ita sibi consulere
maluerit parum constabat

 igitur hecuba cognita uoluntate simul ob generis
coniunctionem conplexa helenam ne proderetur summis opibus
adnitebatur cum iam priamus et reliqui reguli non amplius
differendos legatos dicerent neque resistendum popularium
uoluntati solo omnium deiphobo hecubae adsenso quem non aliter
atque alexandrum helenae desiderium a recto consilio
praepediebat itaque cum obstinate hecuba nunc priamum modo
filios deprecaretur modo conplexu eius nulla ratione diuelli
posset omnes qui aderant in uoluntatem suam transduxit ita ad
postremum bonum publicum materna gratia corruptum est deinde
postero die menelaus cum suis in contionem uenit coniugem et
quae cum ea abrepta essent repetens tunc priamus inter regulos
medius adstans facto silentio optionem helenae quae ob id in
conspectum popularium uenerat offert si ei uideretur domum ad
suos regredi quam ferunt dixisse neque se inuitam nauigasse
neque sibi cum menelai matrimonio conuenire ita reguli habentes
helenam non sine exsultatione ex contione discedunt

 his actis ulixes contestandi magis gratia quam aliquid ex
oratione profuturus cuncta quae ab alexandro contra graeciam
indigne commissa essent retexuit ob quae ultionem breui
testatus est dein menelaus ira percitus atroci uultu exitium
minatus consilium dimittit quae ubi ad priamidas perlata sunt
confirmant inter se clam uti per dolum legatos circumueniant
credebant quippe quod non frustra eos habuit si legati
inperfecto negotio reuertissent fore uti aduersum se grande
proelium concitaretur igitur antenor cuius de sanctitate morum
supra memorauimus priamum conuenit coniurationemque factam
conqueritur filios quippe eius non legatis sed aduersus se
insidias parare neque id se passurum dein non multo post
legatis rem aperit ita exploratis omnibus adhibito praesidio
cum primum opportunum uisum est inuiolatos eos dimittit

 dum haec apud troiam aguntur disseminata iam per uniuersam
graeciam fama omnes pelopidae in unum conueniunt atque
interposita iuris iurandi religione ni helena cum abreptis
redderetur bellum se priamo inlaturos confirmant legati
lacedaemonam redeunt de helena eiusque uoluntate narrant dein
priami filiorumque eius aduersum se dicta gestaque grande
praeconium fidei erga legatos antenoris praeferentes quae ubi
accepere decernitur uti singuli in suis locis atque imperiis
opes belli parent igitur ex consilii sententia opportunus locus
ad conueniendum et in quo de apparatu belli ageretur argi
diomedis regnum deligitur

 ita ubi tempus uisum est primus omnium ingenti nomine
uirtutis atque corporis aiax telamonius aduenit cum eo teucer
frater dein haud multo post idomeneus et meriones summa inter
se iuncti concordia eorum ego secutus comitatum ea quidem quae
antea apud troiam gesta sunt ab ulixe cognita quam
diligentissime rettuli et reliqua quae deinceps insecuta sunt
quoniam ipse interfui quam uerissime potero exponam igitur post
eos quos supra memorauimus nestor cum antilocho et thrasymede
quos anaxibia susceperat superuenit eos peneleus insecutus cum
clonio et arcesilao consanguineis dein prothoenor et leitus
boeotiae principes itemque schedius et epistrophus phocenses
ascalaphus et ialmenus orchomenii tum diores et meges phyleo
genitus thoas ex andraemone eurypylus euaemonis ormenius et
leonteus

 post quos achilles pelei et thetidis quae ex chirone
dicebatur hic in primis adulescentiae annis procerus decora
facie studio rerum bellicarum omnes iam tum uirtute atque gloria
superabat neque tamen aberat ab eo uis quaedam inconsulta et
effera morum impatientia cum eo patroclus et phoenix alter
propter coniunctionem amicitiae alter custos atque rector eius
tlepolemus dein herculis eum insecuti sunt phidippus et
antiphus insignes armorum specie auo hercule post eos
protesilaus iphicli cum podarce fratre adfuit et eumelus
pheraeus cuius pater admetus quondam uicaria morte coniugis fata
propria protulerat podalirius et machaon triccenses aesculapio
geniti adsciti ad id bellum ob sollertiam medicinae artis dein
poeantis philocteta qui comes herculis post discessum eius ad
deos sagittas diuinas industriae praemium consecutus est nireus
pulcher ex athenis menestheus et aiax oilei ex locride argis
amphilochus et sthenelus amphiarai amphilochus capanei alter
cum his euryalus mecistei dein ex aetolia thessandrus polynicis
postremi omnium demophoon atque acamas fuere cuncti ex origine
pelopis sed eos quos memorauimus plures alii ex suis quisque
regionibus partim ex regum comitibus alii ipsius regni
participes insecuti sunt quorum nomina singillatim exponere haud
necessarium uisum est

 igitur ubi omnes argos conuenere diomedes hospitio cunctos
recipit necessariaque praebet dein agamemnon grande auri pondus
mycenis adportatum per singulos dispertiens promptiores animos
omnium ad bellum quod parabatur facit tum communi consilio
super condicione proelii ius iurandum interponi hoc modo placuit
calchas thestoris filius praescius futurorum porcum marem in
forum medium adferri iubet quem in duas partes exsectum orienti
occidentique diuidit atque ita singulos nudatis gladiis per
medium transire iubet dein mucronibus sanguine eius oblitis
adhibitis etiam aliis ad eam rem necessariis inimicitias sibi
cum priamo per religionem confirmant neque prius se bellum
deserturos quam ilium atque omne regnum eruissent quis
perfectis pure lauti martem atque concordiam multis
immolationibus sibi adhospitauere

 dein in templo iunonis argiuae rectorem omnium declarari
placuit igitur singuli in tabellis quas ad deligendum belli
principem quem cuique uideretur acceperant punicis litteris
agamemnonis nomen designant ita consensu omnium secundo rumore
summam belli atque exercitus in se suscipit quod ei et propter
germanum cuius gratia bellum id parabatur et propter magnam
opum uim quibus praeter ceteros graeciae reges magnus atque
clarus habebatur merito acciderat dein duces praefectosque
nauium achillem aiacem et phoenicem destinant praeponuntur
etiam campestri exercitui palamedes cum diomede et ulixe ita ut
inter se diurnas uigiliarumque uices dispertiant his peractis ad
parandas opes atque instrumenta militiae singuli sua in regna
discedunt interim belli studio ardebat omnis graecia arma
tela equi naues atque haec omnia toto biennio praeparantur cum
iuuentus partim sua sponte alii aequalium ad gloriam
aemulatione munia militiae festinarent sed inter haec summa cura
uis magna nauium praecipue fabricatur scilicet ne multa milia
exercituum undique uersum in unum collecta incuria nauigandi
tardarentur

 igitur peracto biennio ad aulidam boeotiae nam is locus
delectus fuerat singuli reges pro facultate opum regnique
instructas classes praemittunt ex quis primus agamemnon ex
mycenis naues c aliisque lx quas ex diuersis ciuitatibus quae
sub eo erant contraxerat agapenorem praeficit nestor xc nauium
instructam classem menelaus ex omni lacedaemona naues lx
menestheus athenis l xl elephenor ex euboea aiax telamonius
salamina xii diomedes argis lxxx nauium classem ascalaphus et
ialmenus orchomenii naues xxx oileus aiax xl item ex omni
boeotia arcesilaus prothoenor peneleus leitus clonius naues
l xl ex phocide schedius et epistrophus dein thalpius et diores
cum amphimacho et polyxeno elide aliisque ciuitatibus regionis
eius naues xl thoas ex aetolia xl meges ex dulichio et ex
insulis echinadibus xl idomeneus cum merione ex omni creta
classem nauium lxxx ex ithaca ulixes xii xl prothous magnes
tlepolemus rhodo aliisque circa eam insulis ix xi eumelus
pheraeus achilles ex argo pelasgico l iii nireus ex syme
podarces et protesilaus ex phylaca aliisque quibus praeerant
locis naues xl xxx podalirius et machaon philocteta methona
aliisque ciuitatibus naues uii eurypylus ormenius xl duas et xx
guneus perrhaebis leonteus et polypoetes ex suis regionibus xl
xxx ex insulis co crapathoque cum antipho phidippus
thessandrus quem polynicis supra memorauimus thebis naues l
calchas ex acarnania xx mopsus colophona xx epios ex insulis
cycladibus xxx easque magna ui frumenti aliorumque necessariorum
cibi replent quippe ita ab agamemnone mandatum acceperant
scilicet ne tanta uis militum necessariorum penuria fatigaretur

 igitur inter tantum classium apparatum equi atque currus
bellici ob locorum condicionem multi sed pedestres milites pars
maxima ob eam causam quia per omnem graeciam multo maiore
egestate pabuli equitatus usus prohibetur praeterea fuere
multi qui ob artis peritiam necessarii nautico apparatui
credebantur per idem tempus lycius sarpedon neque pretio neque
gratia phalidis sidoniorum regis inlectus qui uirtutis
societatem militiae nostrae aduersum troianos sequeretur quippe
quem iam priamus donis amplioribus eisque postea duplicatis
fidissimum sibi retinuerat omnium autem classium numerus quem
ex diuersis graeciae regnis contractum supra exposuimus toto
quinquennio praeparatus instructusque est ita cum nulla iam res
profectionem nisi absentia militis retardaret cuncti duces
ueluti signo dato una atque eodem tempore aulidam confluunt

 interim in ipsa nauigandi festinatione agamemnon quem a
cunctis regem omnium declaratum supra docuimus longius paulo ab
exercitu progressus forte conspicit circa lucum dianae pascentem
capream imprudensque religionis quae in eo loco erat iaculo
transfigit neque multo post irane caelesti an ob mutationem
aeris corporibus pertemptatis lues inuadit atque interim in dies
magis magisque saeuiens multa milia fatigare et promiscue per
pecora atque exercitum grassari prorsus nullus funeri modus
neque requies uti quidque malo obuium fuerat uastabatur quis
rebus sollicitis ducibus mulier quaedam deo plena dianae iram
fatur eam namque ob necem capreae qua maxime laetabatur
sacrilegii poenam ab exercitu expetere nec leniri priusquam
auctor tanti sceleris filiam natu maximam uicariam uictimam
immolauisset quae uox ut ad exercitum uenit omnes duces
agamemnonem adeunt eumque primo orare recusantemque ad postremum
cogere uti malo obuiam properaret sed ubi obstinate renuere
uident nec ulla ui queunt flectere plurimis conuiciis insecuti
ad postremum regio honore spoliauere ac ne tanta uis exercitus
sine rectore effusius ac sine modo militiae uagaretur
praeficiunt ante omnes palamedem dein diomedem et aiacem
telamonium quartum idomenea ita per aequationem numeri atque
partium quadripertitur exercitus

 neque interim ullus finis uastitatis cum ulixes simulata ex
pertinacia agamemnonis iracundia et ob id domuitionem confirmans
magnum atque insperabile cunctis remedium excogitauit profectus
namque mycenas nullo consilii participe falsas litteras tamquam
ab agamemnone ad clytemestram perfertquarum sententia haec erat
iphigeniam nam ea maior natu erat desponsam achilli eumque
non prius ad troiam profecturum quam promissi fides impleretur
ob quae festinaret eamque et quae nuptiis usui essent mature
mittere praeterea multa pro negotio locutus ementito argumento
fidem fecerat quae ubi accepit clytemestra cum propter gratiam
helenae tum maxime quod tam celeberrimi nominis uiro filia
traderetur laeta iphigeniam ulixi committit isque confecto
negotio paucis diebus ad exercitum reuenit atque ex inprouiso in
luco dianae cum uirgine conspicitur quis cognitis agamemnon
affectione paternae pietatis motus an ne tam inlicito
immolationis sceleri interesset fugam parat eumque re cognita
nestor longam exorsus orationem ad postremum persuadendi
genere in quo praeter ceteros graeciae uiros iucundus
acceptusque erat a proposito prohibuit

 interim uirginem ulixes et menelaus cum calchante quibus id
negotium datum erat remotis procul omnibus sacrificio adornant
cum ecce dies foedari et caelum nubilo tegi coepit dein repente
tonitrua corusca fulmina et praeterea terrae marisque ingens
motus atque ad postremum confusione aeris ereptum lumen neque
multo post imbrium atque grandinis uis magna praecipitata inter
quae tam taetra nulla requie tempestatis menelaus cum his qui
sacrificium curabant metu atque haesitatione diuersus agebatur
terreri quippe primo subita caeli permutatione idque signum
diuinum credere dein ne inceptum omitteret detrimento militum
commoueri igitur inter tantam animi dubitationem uox quaedam
luco emissa aspernari numen sacrificii genus et ob id
abstinendum a corpore uirginis misereri namque eius deam
ceterum pro tanto facinore satis poenarum agamemnoni ab coniuge
eius post troianam uictoriam conparatum itaque curarent id quod
in uicem uirginis oblatum animaduerterent immolare dein
coepere uenti atque fulmina aliaque quae in magno caeli motu
oriri solent consenescere

 sed cum haec in luco aguntur achilles litteras seorsum
missas sibi a clytemestra cum auri magno pondere accepit in quis
ei filiam atque omnem domum suam commendauerat quae postquam et
ulixis consilium patefactum est omissis omnibus propere ad
lucum pergit magna uoce menelaum et qui cum eo erant inclamans
ab inquietudine iphigeniae cohiberent sese comminatus
perniciem ni paruissent mox attonitis his atque obstupefactis
ipse superuenit reformatoque iam die uirginem abstrahit interim
deliberantibus cunctis quidnam uel ubi esset quod immolari
iuberetur cerua forma corporis admiranda ante ipsam aram
intrepida consistit eam praedictam hostiam rati oblatamque
diuinitus conprehendere moxque immolant quis peractis sedata
lues instarque aestiui temporis reseratum est caelum ceterum
uirginem achilles atque hi qui sacrificio praefuere clam omnes
regi scytharum qui eo tempore aderat commendauere

 at ubi duces sedatam uim mali animaduertunt uentorumque
flatus nauigandi prosperos atque aestiuam maris faciem omnes
laeti agamemnonem adeunt eumque interitu filiae permaestum
consolati honorem regni rursus concelebrant quae res pergrata
atque accepta per exercitum fuit eum quippe optimum consultorem
sui non secus quam parentem miles omnis percolebat sed
agamemnon siue eorum quae praecesserant satis prudens seu
humanarum rerum necessitatem animo reputans et ob id aduersus
infortunia firmissimus dissimulato quod ei acciderat honorem
suscipit atque eo die duces omnes ad se in conuiuium deducit
dein haud multis post diebus exercitus ordinatus per duces cum
opportunum iam tempus nauigandi ingrueret ascendit naues
repletas multis rebus pretiosissimis quae ab incolis regionis
eius offerebantur ceterum frumenta uinum aliaque cibi
necessaria anius et eius filiae praebuere quae oenotropae ac
diuinae religionis antistites memorabantur hoc modo ex aulide
nauigatum est

 liber secundus  

 postquam ad mysorum regionem uniuersas classes uenti appulere
propere omnes signo dato naues litori admouent dein egredi
cupientibus a custodibus loci eius obuiam itum est eos namque
telephus qui tum mysiae imperator erat quo omnis regio ab
incursione maritimorum hostium defensaretur litori praefecerat
igitur ubi descendere prohibentur neque prius permittitur terram
contingere quam regi quinam essent nuntiaretur nostri primo
quae dicebantur neglegere et singuli nauibus egredi dein
postquam a custodibus nihil remittebatur et summa ui resisti et
prohiberi coeptum duces omnes iniuriam manu uindicandam rati
arreptis armis euolant nauibus incensique ira custodes caedere
neque uersis his atque in fuga parcere sed uti quisque fugientem
conprehenderat obtruncare

 interim ad telephum qui primi fuga graecos euaserant
ueniunt inruisse multa milia hostium eosque caesis custodibus
litora occupasse et multa praeterea singuli pro metu suo
adicientes nuntiant dein re cognita telephus cum his quos
circum se habebat aliisque qui in ea festinatione in unum
conduci potuere propere graecis obuiam uenit ac statim
condensatis utrimque frontibus ui magna concurritur dein uti
quisque in manus uenerat interficitur cum interim his aut illis
ex casu suorum perculsis uehementius inuicem instaretur sed in
ea pugna thessandrus quem polynicis supra memorauimus
congressus cum telepho ictusque ab eo cadit multis tamen hostium
ante interfectis in quis telephi comitem quem rex ob industriam
uirium atque ingenii inter duces habebat strenue dimicantem
obtruncauerat atque ita paulatim elatus secundo belli euentu et
ob id maiora uiribus adgressus interficitur atque eius cruentum
corpus diomedes quod ei iam tum a parentibus coeptum cum eo
societatis ius perseuerabat umeris extulit idque igni crematum
quod superfuerat patrio more sepeliit

 at ubi animaduertere achilles et aiax telamonius magno suorum
detrimento euentum belli trahi exercitum in duas partes
dispertiunt ac pro tempore cohortati suos tamquam restauratis
uiribus acrius hostes incurrunt ipsi duces principes certaminis
cum modo insequerentur fugientes modo ingruentibus semet instar
muri opponerent atque ita omni modo primi aut inter primos
bellantes praeclaram iam tum uirtutis suae famam apud hostes
atque inter suos effecere interim teuthranius teuthrante et
auge genitus frater telephi uterinus ubi animaduertit aiacem
tanta aduersum suos gloria dimicantem propere ad eum conuertit
ibique pugnando ictus telo eius occubuit eius casu telephus non
mediocriter perculsus ultionemque fraternae mortis expetens
infestus aciem inuadit atque ibi fugatis quos aduersum ierat
cum obstinate ulixen inter uineas quae ei loco adiunctae erant
insequeretur praepeditus trunco uitis ruit id ubi achilles
procul animaduertit telum iaculatus femur sinistrum regi
transfigit at telephus inpigre resurgens ferrum ex corpore
extrahit et protectus concursu suorum ab instanti pernicie
liberatus est

 iamque diei plerumque processerat cum utraque acie intenta
proelium sine ulla requie iugi certamine ac strenue aduersum se
ducibus fatigaretur namque nostros multorum dierum nauigio in
aliquantum exhaustos maxime praesentia telephi debilitauerat is
namque hercule genitus procerus corpore ac pollens uiribus
diuinis patriis uirtutibus propriam gloriam aequiperauerat
igitur aduentante nocte cunctis cupientibus requies belli facta
ac mysi ad se domum nostri ad naues digrediuntur ceterum in ea
pugna utriusque exercitus interfecti multi mortales sed et
uulnerati pars maxima prorsus nullo aut perpaucis clade belli
eius expertibus dein secuta die legati inuicem de sepeliendis
qui in bello ceciderant mittuntur atque ita indutiis
interpositis collecta corpora atque igni cremata sepeliuntur

 interim tlepolemus et cum fratre antipho phidippus quos
thessalo genitos nepotes herculis supra memorauimus cognito
telephum in his locis imperitare fiducia cognationis ad eum
ueniunt eique quinam essent et quibuscum nauigassent aperuere
dein multa inuicem consumpta oratione ad postremum nostri acrius
incusare quod tam hostiliter aduersum suos uersaretur
agamemnonem namque et menelaum pelopidas non alienos generis
sui eum exercitum contraxisse dein quae circa domum menelai ab
alexandro commissa essent raptumque helenae docent atque decere
eum cum propter consanguinitatem tum praecipue ob scelus uiolati
communis hospitii graecis ultro ferre auxilium in quorum gratia
ipsius etiam herculis plurima laborum monumenta per totam
graeciam existere ad ea telephus etsi dolore uulneris inmodice
adflictabatur benigne tamen respondens ipsorum potius ait culpa
factum quod amicissimos et iunctos sibi generis adfinitate regno
suo adpulsos ignorauerit praemittendos etenim fuisse per quos
cognito eorum aduentu obuiam ire gratulantem oportuerit atque
amice hospitio receptos donatosque muneribus cum commodum ipsis
uideretur remittere ceterum militiam aduersum priamum recusare
astyochen enim priami iunctam sibi matrimonio ex qua eurypylus
genitus artissimum adfinitatis pignus intercederet dein propere
popularibus uti ab incepto desisterent nuntiari iubet atque
ita nostris liberam egrediendi nauibus potestatem permittit
tlepolemus et qui cum eo uenerant eurypylo traduntur hique
perfectis quae cupierant ad naues pergunt nuntiantes agamemnoni
ac reliquis regibus pacem concordiamque cum telepho

 quae ubi accepere apparatum belli laeti omittunt dein ex
consilii sententia achilles cum aiace ad telephum peruenere
eumque iactatum magnis doloribus consolati ut uiriliter
incommodum ferret deprecabantur at telephus ubi aliquantum
requies doloris intercesserat graecos incusare quod ne nuntium
quidem aduentus sui praemisissent dein percontatur quinam et
quanti pelopidae in ea militia essent doctusque multis precibus
orat ut ad se omnes ueniant tunc nostri facturos se quae uellet
polliciti desiderium regis reliquis nuntiauere igitur omnes
pelopidae praeter agamemnonem et menelaum in unum congregati ad
telephum ueniunt multumque gratulationis atque laetitiae
praesentia sua regi obtulere ac deinde muneribus largiter donati
hospitio recipiuntur neque tamen miles reliquus qui apud naues
erat munificentiae regis expers fuit namque ex numero nauium
frumentum aliaque necessaria adfatim portabantur ceterum rex ubi
agamemnonem fratremque eius abesse animaduertit multis precibus
ulixem deprecatur uti ad eos acciendos pergeret hi itaque ad
telephum ueniunt ac more regio inuicem acceptis datisque donis
machaonem et podalirium aesculapii filios uenire ac uulneri
mederi iubent qui inspecta cura propere apta dolori medicamina
inponunt

 sed ubi tritis aliquot diebus tempus nauigandi remorari ac
uentis aduersantibus mare in dies magis magisque saeuire occepit
telephum adeunt eumque de opportunitate temporis consulunt
atque ab eo docti initio ueris ex his locis ad troiam nauigandi
tempus esse reliqua aduersa cunctis uolentibus boeotiam
reuertuntur ibique subductis nauibus singuli in regna sua
hiematum discedunt interim in eo otio regi agamemnoni cum
menelao fratre exercere discordias uacuum fuit ob proditam
iphigeniam is namque auctor et ueluti causa luctus eius
credebatur

 per idem tempus ubi de coniuratione uniuersae graeciae apud
troiam conpertum est auctoribus nuntii eius scythis barbaris
qui mercandi gratia per omnem hellespontum commutare res cum
accolis sueti ultro citroque uagabantur metus atque maeror
uniuersos inuasere cum singuli quibus ab initio alexandri
facinus displicuerat male actum aduersum graeciam et ob id
paucorum prauitate in communem perniciem praecipitatum iri
testarentur inter quae tam sollicita magna cura plurimi ex omni
ordine electi ad contrahenda ex finitimis regionibus auxilia ab
alexandro aliisque pessimis consultoribus dimittuntur hisque
mandatur uti quam primum expedito negotio remearent quod ea
gratia maxime a priamidis festinabatur uti propere instructo
exercitu tempus profectionis antecaperent atque omne quod
parabatur bellum in regiones graeciae transportaretur

 dum haec apud troiam geruntur diomedes incepti eorum certior
factus magna celeritate per omnem graeciam peruagatus uniuersos
duces conuenit hisque consilium troianorum aperiens monet atque
hortatur uti quam primum instructi rebus bello necessariis ad
nauigandum festinarent neque multo post re cognita argos ab
omnibus conuenitur ibi achilles regi indignatus quod propter
filiam renueret profectionem ab ulixe in gratiam reductus est
is namque diu maesto ac luctu obsito agamemnoni insinuans quae
circa filiam eius euenissent animum atque ornatum regis
reformauit igitur cunctis praesentibus quamquam a nullo officia
militiae neglegebantur praecipue tamen aiax telamonius et
achilles cum diomede curam maximam studiumque inportandi belli
susceperant hisque placet uti praeter contractam classem naues
quibus loca hostilia incursarent praeparentur ita diebus
paucis quinquaginta nauium classem instructam omni genere
conpingunt ceterum ab incepto militiae eius octauo iam anno ad
hoc usque tempus consumpto initium noni occeperat

 at ubi instructae omni modo classes et mare nauigii patiens
neque ulla res impedimento erat scythas qui forte mercandi
gratia eo adpulerant conductos mercede duces profectionis eius
delegereper idem tempus telephus dolore uulneris eius quod in
proelio aduersum graecos acceperat diu adflictatus cum nullo
remedio mederi posset ad postremum apollinis oraculo monitus
uti achillem atque aesculapii filios adhiberet propere argos
nauigat dein cunctis ducibus causam aduentus eius admirantibus
oraculum refert atque ita orat ne sibi praedictum remedium ab
amicis negaretur quae ubi accepere achilles cum machaone et
podalirio adhibentes curam uulneri breui fidem oraculi firmauere
ceterum graeci multis immolationibus deos adiutores incepto
inuocantes aulidam cum praedictis nauibus ueniunt atque inde
propere nauigare incipientibus dux telephus ob acceptam gratiam
factus ita ascensis nauibus uentos nacti paucis diebus ad troiam
peruenere

 per idem tempus sarpedon lycius xanthi et laodamiae
frequentibus nuntiis a priamo accitus cum magna armatorum manu
aduentabat is ubi animaduertit procul magnam uim classium
admotam litori ratus ut negotium erat propere suos instruit
graecosque degredi incipientes inuadit neque multo post re
cognita priamidae arreptis armis accurunt cum interim graeci
infensis hostibus et omni modo instantibus neque degredi sine
pernicie neque arma capere turbatis omnibus et ob id cuncta
impedientibus possent ad postremum tamen hi quibus in ea
festinatione armandi semet potestas fuit confirmati inter se
inuicem acriter hostes incurrunt sed in ea pugna protesilaus
cuius nauis prima omnium terrae admota erat inter primos
bellando ad postremum telo aeneae ictus ruit occidere etiam duo
priami filii neque reliqua multitudo utraque ex parte cladis eius
expers fuit

 ceterum achilles et aiax telamonius quorum uirtute graeci
sustentabantur magna gloria dimicantes metum hostibus et
fiduciam suis effecere neque amplius resisti iam apud eos
poterat quin paulatim decedentibus his quos aduersum ierant ad
postremum cuncti fugarentur ita libero ab hostibus tempore
graeci subductas naues atque in ordinem compositas tuto
conlocant dein ex omnibus achillem et aiacem telamonium quorum
uirtute maxime fidebant custodes deligunt hisque tutelam
classium atque exercitus per latera atque cornua distribuentes
tradunt igitur ordinatis dispositisque omnibus telephus cuius
ductu ad troiam nauigatum est magna sui apud exercitum gratia
domum discedit neque multo post circa protesilai sepulturam
nostris occupatis nihilque tali tempore hostile metuentibus
cycnus cuius haud procul a troia regnum cognito aduentu nostro
clam atque insidiis graecos inuadit eosque ancipiti malo
territos sine ullo ordine ac disciplina militari fugere coegit
dein propere reliqui quibus non ea humatio demandata erat re
cognita armati eunt contra in quis achilles congressus cum rege
eumque et magnam uim hostium interfecit conuersis in fuga hoc
modo liberatis

 ceterum sollicitis ducibus et multorum clade ob crebras
hostium incursiones anxiis decernitur uti primum finitimas
troiae ciuitates cum parte exercitus adeant easque omni modo
incursent ita omnium primam cycni regionem inuadunt uastantque
circum omnia sed ubi neandriensium ciuitatem quae regni caput
filiorum cycni nutrix memorabatur nullo resistente inuasere
atque ignem subicere coepere ciues eius multis precibus
lacrimisque orare uti ab incepto desisterent per omnia humana
atque diuina nixis genibus deprecantes ne delicta pessimi ducis
ciuitatem innoxiam et paulo post fidam sibi luere paterentur hoc
modo per miserationem seruata ciuitas ceterum regios pueros
cobin et corianum eorumque sororem glaucen expetentibus graecis
tradidere quam nostri aiaci ob fortia facta eius exceptam
reliquae praedae habendam concedunt neque multo post
neandrienses supplices et cum pace ad graecos conueniunt
amicitiam et omnia quae imperauissent facturos polliciti quis
perfectis graeci cillam adgressi expugnauere neque tamen
carenen quae haud procul aberat contingunt in gratiam
neandriorum qui domini ciuitatis eius fideles atque amicissimi
nobis ad hoc tempus permanserant

 eadem tempestate oraculum pythii graecis perfertur
concedendum ab omnibus uti per palamedem apollini zminthio
sacrificium exhiberetur quae res multis grata ob industriam et
amorem uiri quem circa omnem exercitum exhibebat nonnullis
ducum dolori fuerat ceterum immolatio centum uictimarum sicuti
praedictum erat pro cuncto exercitu exhibebatur praeeunte
chryse loci eius sacerdote interim re cognita alexander
congregata armatorum manu ad prohibendum uenit eum duo aiaces
priusquam ad templum adpropinquaret interfectis plurimis
fugauere sed chryses quem sacerdotem zminthii apollinis supra
diximus utriusque exercitus offensam metuens quisque partium ad
eum uenerat cum his se adiunctum esse simulabat interim in eo
sacrificio philocteta haud procul ab ara templi eius adstans
morsu serpentis forte contingitur dein ab omnibus qui
animaduerterant clamore sublato ulixes adcurrens serpentem
interficit neque multo post philocteta cum paucis uti
curaretur lemnum insulam mittitur namque in ea sacra uulcano
antistites dei inhabitare ab accolis dicebatur solitos mederi
aduersus uenena huiusmodi

 per idem tempus diomedes et ulixes consilium de interficiendo
palamede ineunt more ingenii humani quod inbecillum aduersum
dolores animi et inuidiae plenum anteiri se a meliore haud facile
patitur igitur simulato quod thesaurum repertum in puteo cum eo
partiri uellent remotis procul omnibus persuadent uti ipse
potius descenderet eumque nihil insidiosum metuentem adminiculo
funis usum deponunt ac propere arreptis saxis quae circum erant
desuper obruunt ita uir optimus acceptusque in exercitu cuius
neque consilium umquam neque uirtus frustra fuit circumuentus a
quibus minime decuerat indigno modo interiit sed fuere qui eius
consilii haud expertem agamemnonem dicerent ob amorem ducis in
exercitum et quia pars maxima regi ab eo cupiens tradendum ei
imperium palam loquebantur igitur a cunctis graecis ueluti
publicum funus eius crematum igni aureo uasculo sepultum est

 interim achilles ministras et ueluti officinam belli proximas
troiae ciuitates ratus sumptis aliquot nauibus lesbum adgreditur
ac sine ulla difficultate eam capit et phorbanta loci eius
regem multa aduersum graecos hostiliter molitum interficit atque
inde diomedeam filiam regis cum magna praeda abducit dein
scyrum et hierapolim urbes refertas diuitiis cunctis suorum
poscentibus ui magna adgressus paucis diebus sine ulla
difficultate excindit ceterum qua pergebat agri referti iugi
pace depraedati omnibusque uexati neque quicquam quod amicum
troianis uideretur non euersum aut uastatum relinqui quis
cognitis finitimi populi ultro ad eum cum pace adcurrere ac ne
uastarentur agri dimidio fructuum pacti dant fidem pacis atque
ab eo accipiunt his actis achilles ad exercitum regreditur
magnam uim gloriae atque praedae adportans eodem tempore rex
scytharum cognito aduentu nostrorum cum multis donis aduentabat

 ceterum achilles haud contentus eorum quae gesserat cilicas
adgreditur ibique lyrnesum paucis diebus pugnando cepit
interfecto deinde eetione qui his locis imperitabat magnis
opibus naues replet abducens astynomen chrysi filiam quae eo
tempore regi denupta erat propere inde pedasum expugnare
occepit lelegum urbem sed eorum rex brises ubi animaduertit in
obsidendo saeuire nostros ratus nulla ui prohiberi hostes aut
suos satis defendi posse desperatione effugii salutisque
attentis ceteris aduersum hostes domum regressus laqueo interiit
neque multo post capta ciuitas atque interfecti multi mortales
et abducta filia regis hippodamia

 per idem tempus aiax telamonius thracum cherronesum omni modo
infestabat sed ubi rex eorum polymestor uirtutem atque gloriam
uiri cognouit diffidens rebus suis deditionem occepit tuncque
polydorus priami filius quem rex recens natum clam omnes
alendum ei transmiserat merces pacis ab eo traditur aurum etiam
aliaque dona huiuscemodi ad conciliandum hostium animos adfatim
praebebantur dehinc frumentum per omnem exercitum totius anni
pollicitus naues onerarias quas ob id aiax secum habuerat
replet multis execrationibus amicitiam priami aduersum graecos
renuens in pacis fidem receptus est his actis aiax iter ad
phrygas conuertit ingressusque eorum regionem teuthrantem dominum
locorum solitario certamine interficit ac post paucos dies
expugnata atque incensa ciuitate magnam uim praedae trahit
abducens tecmessam filiam regis

 igitur ambo duces multis uastatis atque expugnatis regionibus
ipsi clari atque magnifici ingenti nomine per diuersa loca
quasi de industria eodem tempore ad exercitum remeauere dein per
praecones conductis in unum cunctis militibus ducibusque
progressi in medium singuli laborum atque industriae documenta in
conspectu omnium exposuere quae ubi graeci animaduertere
fauore ingenti ac laudibus eos prosecuti mediosque statuentes
ramis oleae coronauere dein consilium de diuidenda praeda haberi
coeptum nestore et idomeneo in decernendo optimis auctoribus
itaque cunctorem sententia ex omni praeda quam achilles
adportauerat exceptam eetionis coniugem astynomen quam chrysi
filiam supra docuimus ob honorem regium agamemnoni obtulere
ipse etiam achilles praeter brisi filiam hippodamiam diomedeam
sibi retinuit quod eiusdem aetatis atque alimonii non sine magno
dolore diuelli poterant et ob id iam antea genibus achillis
obuolutae ne separarentur magnis precibus orauerant ceterum
reliqua praeda uiritim ob singulorum merita distributa est dein
quae aiax adportauerat ulixes et diomedes rogatu eius in medios
intulere ex quis auri atque argenti quantum satis uidebatur
agamemnoni regi datur ac deinde aiaci ob egregia laborum eius
facinora teuthranti filiam tecmessam concedunt ita diuisis in
singulos quae supererant frumentum per exercitum dispertiunt

 his actis fidem pacti quod cum polymestore intercesserat
traditumque polydorum refert ob quae cunctis decernitur ut
ulixes cum diomede profecti ad priamum helenam cum abreptis
recuperarent atque ita polydorum regi traderent igitur his
pergentibus menelaus in cuius gratiam id negotium gerebatur
legationis officium eius pariter cum supradictis capit itaque
habentes polydorum ad troianos ueniunt sed ubi animaduertere
populares electos ac magni nominis uiros aduentasse propere
senes omnes quorum consilium haberi solitum erat in unum
conducunt priamo a filiis domi retento igitur reliquis
praesentibus graecorum menelaus uerba facit secundo iam se ob
eandem causam uenisse cum multa alia aduersum se domumque suam
admissa tum magno cum gemitu filiae orbitatem per absentiam
coniugis conqueri quae cuncta ab amico quondam et hospite non
secundum meritum suum euenisse eam seniores lamentationem
inmodicam cum lacrimis accipientes ad omnia quae ab eo
dicebantur tamquam iniuriae eius participes adnuere

 post quem ulixes medius adstans huiuscemodi orationem habuit
credo ego uos troiani principes satis compertum habere nihil
temere graecos nihil inconsultum incipere solere ac semper his
iam tum a maioribus prouisum atque elaboratum uti facta
gestaque eorum laus potius quam culpa sequeretur et ut
praeterita bene consulta omittam iam hoc licet recognoscere
iniuriis contumeliisque alexandri paulo ante laesa graecia non ad
uim neque ad arma decursum est quod iracundiae refugium esse
solet nam de consilii sententia legati ad recipiendam helenam
ut meministis cum menelao uenimus quibus praeter superbas
uerborum minas et insidias occultas nihil a priamo neque ab eius
regulis remissum est imperfecta igitur re ut opinor consequens
fuit arma capere hisque per uim extorquere quod amice impetrari
nequitum est itaque parato exercitu ac tot egregiis atque
inclitis ducibus ne sic quidem proelium aduersum uos inire
consilium fuit sed imitati morem modestiamque solitam iterato ad
uos ob eandem causam oratum uenimus cetera in manu uestra sita
sunt troiani neque nos pigebit concessisse uobis si modo sana
mens est decretis salubribus priora male consulta corrigere

 per deos immortales reputate cum animis uestris quanta
clades et ueluti contagio huiusce exempli orbem terrarum
occupatura sit quis enim posthac cui uirile negotium est
recordatus alexandri facinus non omnia suspecta atque insidiosa
ab amico metuere cogetur aut quis frater fratri aditum
patefaciet quis hospitem aut cognatum non tamquam hostem
cauebit denique si haec quod haud spero probaritis omnia
foederis iura ac pietatis apud barbaros graecosque clausa erunt
quocirca troiani principes bonum atque utile est graecos
receptis uniuersis quae per uim extorta sunt amice atque uti
par est domum mitti neque opperiri quoad duo regna inter se
amicissima manus conserant quae cum considero dolendam hercule
uicem uestram puto qui innoxii et culpae eius uacui nati
paucorum libidini paulo post alieni sceleris poenas subire
cogemini an uos soli ignoratis ut affectae sint uicinae atque
amicae uobis ciuitates uel quae in dies residuis praeparentur
nam captum polydorum atque apud graecos retineri cognitum uobis
est qui si helena cum abreptis nunc saltem reuocetur
inuiolatus priamo restitui poterit alio pacto bellum differri
non potest neque finis bellandi fiet quin aut omnes graeciae
duces qui singuli ad eruendam ciuitatem uestram satis idonei
sunt mortem obierint aut quod magis spero confore capto ilio
crematoque igni posteris etiam exemplum impietatis uestrae
relinquatur quapropter dum adhuc res integra in manibus uobis
est etiam atque etiam prouidete

 postquam finem loquendi fecit magno silentio cunctis ut in
tali negotio fieri solet alienam sententiam expectantibus cum
se quisque minus idoneum auctorem crederet panthus clara uoce
apud eos ait ulixe uerba facis quibus praeter uoluntatem
mederi rebus potestas nulla est dein post eum antenor omnia
quae memorata a uobis sunt scientes prudentesque patiemur neque
uoluntas consulendi abest si potestas concederetur sed ut
uidetis summae rei alii potiuntur quibus cupiditas utilitate
potior est quae ubi disseruit mox per ordinem duces omnes qui
ob amicitiam priami quique mercede conducti auxiliarem exercitum
duxerant introduci iubet quis ingressis ulixes secundam
exorsus orationem iniquissimos appellare uniuersos neque dispares
alexandri quippe qui a bono honestoque elapsi auctorem pessimi
facinoris sequerentur neque ignorare quemquam quin si tam
atrox iniuria probanda sit fore uti malo exemplo disseminato
per mortales ipsos etiam qui haud longe abessent similia aut
grauiora hisce sequerentur ea ut erant atrocia cuncti taciti
inter se reputare animo atque ita exemplum huiusmodi abhorrentes
indignatione rerum permoueri dein solito more perrogatis
seniorum sententiis pari consensu omnium menelaum indigne passum
iniuriam decernitur solo omnium antimacho in gratiam alexandri
aduersum cunctos reclamante ac statim qui de omnibus nuntiatum
ad priamum mitterentur electi duo hique inter cetera quae
mandata erant etiam de polydoro docent

 ea ubi rex accepit maxime consternatus filii nuntio ante ora
omnium corruit dein a circumstantibus refectus paulisper
erigitur atque ire in consilium cupiens ab regulis cohibitus
est ipsi namque relicto patre conuentum inrumpunt ad id tempus
quo antimachus multis in contumeliam graecorum praeiactis probris
tum demum dimitti menelaum aiebat si polydorus redderetur
postremo eundem casum atque exitum utriusque custodiendum
aduersum quae cunctis silentibus antenor resistere ac ne quid
huiusmodi decerneretur magna ui repugnare sed postquam inuicem
multa consumpta oratione certamen eorum ad manus processerat
omnes qui aderant inquietum ac seditiosum antimachum
pronuntiantes e curia eiecere

 sed ubi priamidae ingressi sunt panthus hectorem obsecrans
nam is inter regulos cum uirtute tum consilio bonus credebatur
hortari uti helena nunc potissimum cum graeci supplices ob hanc
causam uenissent cum amicitia redderetur neque parum alexandro
ad explendum amorem si quem circa helenam habuerat transactum
quocirca uersari ante omnium oculos oportere praesentiam regum
graecorum eorumque facta fortia ac recens partam gloriam erutis
amicissimis troiae ciuitatibus ob eam etiam causam polymestorem
exemplum admissi abhorrentem ultro graecis polydorum
tradidisseex quo etiam uerendum ne quid tale commentae
finitimae regiones perniciosa consilia aduersum troiam
molirentur nihil exploratum neque fidum contra insidiosa cuncta
atque aduersa in obsidione fore quae si omnes ita uti res est
animo reputarent neque ulterius differendos legatos paterentur
et helena cum gratia remissa maius atque artius amicitiae pignus
inter duo regna coalesceret quae ubi accepit hector
recordatione fraterni facinoris tristior aliquantum suffusisque
cum maerore lacrimis helenam tamen prodendam minime rebatur
quippe supplicem domus et ob id fide interposita tuendam si qua
autem cum ea erepta docerentur cuncta restituenda namque pro
helena cassandram siue polyxenam quam legatis uideretur nuptum
cum praeclaris donis menelao tradendam

 ad ea menelaus iracunde atrox egregie hercules actum nobis
est siquidem proprio spoliatus commutare matrimonium pro
arbitrio hostium meorum cogor aduersum quem aeneas ac ne haec
quidem ait concedentur contradicente ac resistente me
reliquisque qui adfines amicique alexandro in rem eius
consulimus sunt enim atque erunt semper qui domum regnumque
priami tueantur neque amisso polydoro orbitas priamum insequetur
tot talibusque filiis superstitibus an solis qui ex graecia sunt
raptus huiusmodi concederetur quippe cretae europam quidem a
sidona ganymedem ex hisce finibus atque imperio rapere licuerit
quid medeam ignoratisne a colchis in iolcorum fines
transuectam et ne primum illud rapiendi initium praetermittam
io ex sidoniorum regione abducta argos meauit hactenus uobiscum
uerbis actum at nisi mox cum omni classe ex hisce locis
aufugeritis iam iamque troianam uirtutem experiemini domi
quippe iuuentus perita belli abunde nobis est atque in dies
auxiliorum crescit numerus postquam finem loquendi fecit
ulixes placida oratione et hercules ulterius ait differri
inimicitias haud integrum uobis est date igitur belli signum
atque ut in inferendis iniuriis ita et in inchoando proelio fite
auctores nos sequemur lacessiti talibus inuicem consumptis
uerbis legati consilio abeunt ac mox per populum disseminatis
quae aduersum legatos aeneas dixerat tumultus oritur scilicet
per eum uniuersam priami domum odio regni eius pessimo
intercedendi exemplo euersum iri

 igitur ubi legati ad exercitum reuenere cunctis ducibus
dicta gestaque troianorum aduersum se exponunt itaque
decernitur uti polydorum in conspectu omnium atque ante ipsos
muros necarent neque ulterius dilatum facinus quippe productus
in medium uisentibus ex muris plerisque hostium lapidibus ictus
fraternae impietatis poenas luit ac mox unus ex praeconibus
nuntiatum iliensibus mittitur uti polydorum sepeliendum
peterent missusque ad eam rem idaeus cum seruis regiis foedatum
ac dilaniatum lapidibus polydorum matri eius hecubae refert
interim aiax telamonius ne quid quietum finitimis troiae
regionibus atque amicis relinqueretur hostiliter eas ingressus
pityam zeleamque ciuitates diuitiis nobiles capit neque
contentus his gargarum arisbam gergitham scepsim larissam
admiranda celeritate depopulatur dein doctus ab incolis multa
cuiuscemodi pecora in idaeo monte stabulari exposcentibus qui
cum eo erant cunctis cito agmine montem ingressus interfectis
gregum custodibus magnam uim pecorum abducit dein nullo omnium
aduersante cunctis qua pergebat in fugam uersis ubi tempus
uisum est cum magna praeda ad suos conuertit

 per idem tempus chryses quem sacerdotem zminthii apollinis
supra docuimus cognito filiam suam astynomen cum agamemnone
degere fretus religione tanti numinis ad naues uenit praeferens
dei uultus ac quaedam ornamentorum templi eius quo facilius
recordatione praesentis numinis ueneratio sui regibus
incuteretur dein oblatis auri atque argenti donis plurimis
redemptionem filiae deprecatur obsecrans uti magnificarent
praesentiam dei qui secum oratum eos ob sacerdotem proprium
uenisset praeterea commemorat quae in dies aduersum se ab
alexandro eiusque consanguineis ob exhibitam per se paulo ante
immolationem inimica hostiliaque pararentur quae ubi accepere
reddendam filiam sacerdoti neque ob id accipiendum praemium
uniuersis placet quippe qui cum per se amicus fidelisque nobis
tum praecipue ob religionem apollinis nihil non mereri
crederetur namque multis iam documentis ac fama incolarum
obsequi numini eius per omnia destinauerant

 quae postquam agamemnon accepit obuiam cunctorum sententiis
ire pergit itaque atroci uultu exitium sacerdoti comminatus ni
recederet perterritum senem atque extrema metuentem inperfecto
negotio ab exercitu dimittit hoc modo conuentu dissoluto singuli
reges ad agamemnonem adeunt eumque multis probris insecuntur
quippe qui ob amorem captiuae mulieris seque et quod
indignissimum uideretur tanti numinis deum contemptui habuisset
ac mox uniuersi execrati deseruere ob id et memores palamedis
quem gratum acceptumque in exercitu haud sine consilio eius
diomedes atque ulixes dolo circumuentum necauissent ceterum
achilles in ore omnium ipsumque et menelaum contumeliis
lacerabat

 igitur chryses ubi iniuriam perpessus ab agamemnone domum
discessit neque multi fluxerant dies incertum alione casu an
uti omnibus uidebatur ira apollinis morbus grauissimus exercitum
inuadit principio grassandi facto a pecoribus dein malo
paulatim magis magisque ingrauescente per homines dispergitur
tum uero uis magna mortalium corporibus fatigatis pestifera
aegritudine infando ad postremum exitio interibat sed regum
omnino nullus neque mortuus ex hoc malo neque adtemptatus est
ceterum postquam nullus morbi modus et in dies plures interibant
cuncti duces conuerso iam in se quisque timore in unum coeunt ac
dein flagitare calchanta quem futurorum praescium memorauimus
uti causam mali tanti ediceret ille enim perspicere se originem
huiusce morbi sed haud liberum esse cuiquam eloqui ex quo
accideret uti potentissimi regis contraheret offensam post quae
achilles reges singulos adigit ut interposita iurisiurandi
religione confirmarent nequaquam se ob ea offendi hoc modo
calchas ubi cunctorum animos in se conciliauit apollinis iram
pronuntiat eum namque ob iniuriam sacerdotis infestum graecis
poenas ab exercitu expetere dein perquirente achille mali
remedium restitutionem uirginis pronuntiat

 tum agamemnon coniectans quod mox accidit consilio tacitus
egressus cunctos quos secum habuerat in armis esse iubet id
ubi achilles animaduertit commotus rei indignatione simul
pernicie defessi exercitus anxius defunctorum corpora miserandum
in modum confecta undique in unum colligi iubet atque in conuentu
ante ora omnium proici quo spectaculo adeo commoti reges
gentesque omnes uti aduersum agamemnonem ab cunctis pergeretur
duce atque auctore achille et si perstaret suadente exitio
uindicandum quae ubi regi nuntiata pertinacia animi an ob
amorem captiuae cuncta extrema ratus experiri nihil remittendum
de sententia destinauerat

 ea postquam troiani cognouere simul ex muris conflagrationem
corporum assiduam crebrasque sepulturas animaduertere doctique
etiam reliquos incommodo cladis eius debiles agere cohortati
inter se arma capiunt ac propere cum manu auxiliari effusi portis
pergunt aduorsum ac dein per campos exercitu bipertito troianis
hector sarpedon auxiliaribus duces facti tum nostri uisis
contra hostibus armati atque instructi pro negotio simplici
fronte aciem composuere circa cornua diuisis ducibus dextrum
achilles cum antilocho alterum aiax telamonius cum diomede
curabant medios accepere aiax alter atque idomeneus dux noster
hoc modo exercitu utrimque composito pergunt obuiam at ubi in
manus uentum est cohortati suos quisque acie conflixere tum
uero in aliquantum tracto certamine plurimi utriusque partis
cadunt praecellentibus in ea pugna barbarorum hectore et
sarpedone graecorum diomede cum menelao dein nox communis
amborum requies proelium diremit igitur reducto exercitu corpora
suorum cremata igni sepeliunt

 quis perfectis graeci statuunt inter se achillem cuius in
aduersis graecorum casibus sollicitudo praecipua uidebatur rem
omnium confirmare sed agamemnon anxius ne decus regium
amitteret in consilio uerba facit sibi maxime cordi esse
exercitus incolumitatem neque ulterius differre quin astynome
parenti remitteretur maxime si restitutione eius instantem
perniciem subterfugerent nec quicquam deprecari amplius si modo
in locum eius hippodamiam quae cum achille degeret uicarium
munus amissi honoris acciperet quae res quamquam atrox omnibus
et indigna uidebatur tamen coniuente achille cuius id praemium
pro multis et egregiis facinoribus fuerat effectum habuit
tantus amor erga exercitum curaque in animo egregii adulescentis
insederat igitur aduersa cunctorum uoluntate neque tamen quoquam
palam recusante agamemnon tamquam ab omnibus concessa res
uideretur lictoribus ut hippodamia abstraheretur imperat hique
breui iussa efficiunt interim astynomen graeci per diomedem
atque ulixem cum magna copia uictimarum ad fanum apollinis
transmisere dein perfecto sacrificio paulatim uis mali leniri
uisa neque amplius adtemptari corpora et eorum qui antea
fatigabantur tamquam sperato diuinitus leuamine relaxari ita
breui per uniuersum exercitum salubritas uigorque solitus
renouatus est mittitur etiam philoctetae ad lemnum portio
praedae eius quam graeci per aiacem atque achillem aduectam
inter se uiritim distribuerant

 ceterum achilles memor iniuriae supra dictae abstinendum
publico consilio decreuerat odio maxime agamemnonis abolitoque
amore quem circa graecos habuerat scilicet quod eorum patientia
post tot bellorum uictorias ac facta fortia hippodamia concessum
pro laboribus praemium per iniuriam abducta esset dein
uenientes ad se duces aditu prohibere neque cuiquam amicorum
ignoscere qui se aduersum agamemnonis contumelias cum defendere
liceret deseruissent intus igitur manens patroclum et
phoenicem hunc morum magistrum alterum obsequiis amicitiae
carum et aurigam suum automedontem secum retinebat

 per idem tempus apud troiam exercitus sociorum quique mercede
conducti auxiliares copias adduxerant tempore multo frustra
trito taedione an recordatione suorum domi seditionem
occipiebant quod ubi animaduertit hector coactus necessitate
militibus ut apud arma essent iubet ac mox ubi signum daretur
sequerentur sese igitur postquam tempus uisum est et omnes in
armis nuntiabantur iubet egredi ipse dux atque imperator
militiae
res postulare uidetur eorum reges qui socii atque amici troiae
quique ob mercedem auxiliares ex diuersis regionibus contracti
priamidarum imperium sequebantur edicere primus igitur portis
erumpit pandarus lycaone genitus ex lycia dein hippothous
pylei ex larissa pelasgidarum acamas  piros ex thracia
post quos euphemus troezenius ciconiis imperitans pylaemenes
paphlagonius patre melio gloriosus odius et epistrophus filii
minui alizonorum reges sarpedon xantho genitus rector
lyciorum ex solemo nastes et amphimachus nomionis de caria
antiphus et mesthles genitore talaemene maeonii glaucus
hippolochi lycius quem sibi sarpedon quod praeter ceteros
regionis eius consilio atque armis pollebat participem
bellicarum rerum adsciuerat phorcys et ascanius phryges
chromius et ennomus mygdones ex mysia pyraechmes axii paeonius
amphius et adrastus merope geniti ex adrestia asius hyrtaci de
sesto dein alius asius dymante genitus hecubae frater ex
phrygia hos omnes quos memorauimus secuti multi mortales
inconditis moribus ac dispari sono uocis sine ullo ordine aut
modo proelia inire soliti
 quod ubi nostri animaduertere in campum progressi more
militiae aciem ordinant magistro ac praeceptore componendi
menestheo atheniensi ordinant autem per gentes atque regiones
singulas seorsum manente achille cum myrmidonum exercitu is
namque quamquam ob inlatam ab agamemnone iniuriam et abductam
hippodamiam nihil animi remiserat tamen maxime indignatus quod
reliquis ducibus ad cenam deductis solus contemptui habitus
intermitteretur ceterum ordinato exercitu ac tunc primum omnibus
copiis aduersum se instructis hostibus ubi neutra pars
committere audet paulisper in loco retentis militibus tamquam de
industria utrimque receptui canitur

 iamque graeci regressi ad naues arma deponere ac singuli per
loca solita corpus cibo curare occeperant cum achilles ultum ire
cupiens iniurias ignaros consilii sui nostros et ob id otiose
agentes clam inuadere temptat at ubi ulixes a custodibus qui
eruptionem eius praesenserant rem comperit propere duces
circumcursans magna uoce monet atque hortatur uti armis arreptis
tuerentur sese dein consilium inceptumque achillis singulis
aperit quo cognito clamor ingens oritur festinantibus ad arma
cunctis ac seorsum sibi singulis consulentibus ita achilles
praeuerso de se nuntio ubi omnes in armis sunt neque conata
procedere queunt intemptato negotio ad tentoria regreditur ac
mox duces nostri rati repentino suorum clamore moueri ilienses et
ob id noui quid negotii incepturos augendae custodiae causa
mittunt duos aiacesdiomedem atque ulixem hique inter se
regionem qua aditus hostibus erat dispertiunt quae res non
frustra eos habuit namque apud troiam hector causam tumultus
eorum cupidus persciscere filium eumedi dolonem multis praemiis
promissisque inlectum ad postremum uti exploratum res graecorum
egrederetur mittit isque non longe a nauibus auidus ignara
cognoscendi dum cupit suscepti negotii fidem complere in manus
diomedis qui eum locum cum ulixe custodiebat deuenit ac mox ab
his comprehensus refert cuncta atque occiditur

 dein diebus aliquot in otio tritis productio utriusque
exercitus praeparatur diuisoque inter se campo qui medius inter
troiam atque naues interiacet ubi tempus bellandi uidebatur
magna cura uniuersus miles instructus armis utrimque procedere
dein signo dato densatis frontibus conflixere acies composite
graecis ac singulis per distributionem imperia ducum
exsequentibus contra sine modo atque ordine barbaris ruentibus
ceterum in ea pugna interfecti utriusque partis multi mortales
cum neque instantibus cederetur et exemplo strenuissimi cuiusque
qui iuxta steterat aequiperare gloriam festinaret interim
uulnerati grauiter ex ducibus bello decedere coacti sunt
barbarorum aeneas sarpedon glaucus helenus euphorbus
polydamas nostrorum ulixes meriones eumelus

 ceterum menelaus forte conspicatus alexandrum magno impetu
inruit quem euitans neque diutius sustinere ausus alexander
fugam capit at ubi procul animaduertit hector concurrens cum
deiphobo comprehendere fratrem eum uerbis maledictisque
acrioribus insecuti ad postremum cogunt uti progressus in medias
acies eundem menelaum conquiescentibus reliquis solitario
certamine lacesseret igitur reducto ad bellandum alexandro
progressoque ante aciem quod signum lacessentis uidebatur
postquam procul animaduertit menelaus nunc demum occasionem
inuadendi inimicissimum sibi maxime oblatam ratus et iam iamque
confidens omnium iniuriarum poenas lui sanguine eius omnibus
animis aduorsum pergit sed ubi eos contra se tendere paratos
armis atque animis uterque exercitus animaduertit signo dato
recedunt cuncti

 iamque uterque pleno gradu aduorsum cedens intra iactum teli
peruenerant cum alexander praeuenire cupiens simulque ratus
primo iaculi euentu locum uulneri inuenturum praemittit hastam
eaque inlisa clipeo facile decussa est dein menelaus magno
impetu iaculatur haud sane dissimili casu namque parato iam ad
cauendum ictumque declinante hoste telum humi figitur at ubi
nouis iaculis manus utriusque redarmatae sunt pergunt tum demum
alexander ictus femur cadit ac ne mox hosti ultionem cum summa
gloria concederet pessimo exemplo intercessum est namque cum ad
interficiendum eum educto gladio prorueret menelaus ex occulto
sagitta pandari uulneratus in ipso impetu repressus est igitur
ab nostris clamore orto simulque cum ira indignantibus quod
duobus seorsum aduersum se hisque maxime quorum gratia bellum
conflatum esset decernentibus repente a troianis pessimo more
intercederetur rursus globus barbarorum ingruens alexandrum e
medio rapit

 interim in ea permixtione dum nostri haesitant pandarus
procul adstans multos graecorum sagittis configit neque prius
finis factus quam diomedes atrocitate rei motus progressusque
comminus telo hostem prosterneret hoc modo pandarus certaminis
foedere uiolato atque ob id interemptis multis ad postremum
poenas scelestissimae militiae luit ceterum corpus eius
liberatum ex acie priamidae igni cremant reliquiasque socii
traditas sibi lyciam in solum patrium pertulere interim
utriusque exercitus signo dato manus conserunt pugnantesque ui
summa atque ancipiti fortuna bellum ad occasum solis producunt
sed ubi nox aduentabat utrimque reges subducta haud longe acie
custodibus idoneis exercitus communiuere ita per aliquot dies
tempus bellandi opperientes militem frequentem apud arma frustra
habuere namque ubi hiems aduentare et imbribus crebris compleri
coepere campi barbari intra muros abeunt at nostri nullo palam
hoste digressi ad naues munia hiemis disponunt moxque bipertito
campo qui reliquus non pugnae opportunus erat utraque pars
aratui insistere frumenta aliaque quae tempus anni patiebatur
parare interim aiax telamonius instructo milite quem secum
adduxerat habens etiam nonnullos de exercitu achillis ingressus
phrygiae regionem multa hostiliter uastat capit ciuitates ac
post paucos dies praeda auctus ad exercitum uictor reuenit

 isdem fere diebus barbari nostris per condicionem hiemis
quietis nihilque hostile suspicantibus parauere eruptionem quis
hector dux atque audendi auctor factus is namque omnes copias
instructas armis cum luce simul porta educit ac protinus cursu
pleno ad naues tendere atque inuadere hostes iubet at grai
infrequentes tum incuriosique ab armis turbari simul et
fugientibus quos primus hostis incesserat quominus arma
caperent impediri tum caesi multi mortales iamque fusis qui in
medio fuerant hector ad naues progressus ignem in proras iacere
ac saeuire incendiis coeperat nullo nostrorum auso resistere
qui territi atque improuiso tumultu exsangues genibus achillis
auxilium renuentis tamen obuoluebantur tanta repente mutatio
animorum nostros atque hostes incesserat

 interea aiax telamonius adueniens cognito apud naues hectore
magna armorum specie ibidem apparuit ac dein mole sua urgens
hostem multo sudore ad postremum nauibus extra uallum detrudit
tum iam cedentibus acrior insistens hectorem qui aduersus eum
promptius steterat ictum inmani saxo ac mox consternatum deicit
sed eum concurrentes undique plurimi multitudine sua tectum
bello atque aiacis manibus eripiunt seminecemque intra muros
ferunt male prospera eruptione aduersus hostes usum ceterum aiax
saeuior ob ereptam e manibus gloriam adsumptis iam diomede et
cum idomeneo aiace altero territos dispersosque sequi ac
fugientes nunc telo eminus prosternere modo adprehensos obterere
armis prorsus nullo qui in ea parte fuerat intacto inter quae
tam trepida glaucus hippolochi sarpedon atque asteropaeus ad
morandum hostem paulisper ausi resistere mox uulneribus grauati
locum amisere quis uersis barbari nullam spem reliquam salutis
rati sine rectoribus neque usquam certo ordine palantes effusique
ruere ad portas eoque arto et properantium multitudine impedito
ingressu cum super alium alius ruinae modo praecipitarentur
superuenit cum supra dictis ducibus aiax tum magna uis
barbarorum trepida impeditaque inter se caesa extinctaque in
quis priami filiorum antiphus et polites pammon mestorque atque
euphemus troezenius dux egregius ciconum

 ita troiani paulo ante uictores ubi aduentu aiacis fortuna
belli mutata est uersis ducibus poenas luere militiae
inconsultae at postquam aduentante uespera signum nostris
receptui datum est uictores laetique ad naues regressi mox ab
agamemnone cenatum deducuntur ibi aiax conlaudatus a rege donis
egregiis honoratur neque reliqui duces facta gestaque uiri
silentio remittunt quippe singuli extollentes uirtutem memorare
fortia facta euersas ab eo tot phrygiae ciuitates abductasque
praedas et ad postremum in ipsis nauibus aduersum hectorem
egregiam pugnam liberatasque igni classes neque cuiquam dubium
quin ea tempestate tot egregiis ac pulcherrimis eius facinoribus
spes omnes atque opes militiae in tali uiro sisterentur ceterum
proras duarum nauium quibus inlatus ignis eam partem tantum modo
consumpserat epios breui restituit tumque graeci rati post
malam pugnam troianos ulterius nihil hostile ausuros quieti ac
sine terrore egere

 per idem tempus rhesus eione genitus haud alienus a priami
amicitia pacta mercede cum magnis thracum copiis aduentabat is
incedente iam uespera paulisper moratus apud paeninsulam quae
anteposita ciuitati continenti eius adiungitur secunda circiter
uigilia ingressus troianos campos explicitisque tentoriis ibidem
opperiebatur quod ubi diomedes cum ulixe uigilias in ea parte
curantes procul animaduertere rati troianos a priamo exploratum
missos arreptis armis mox presso gradu circumspicientesque omnia
pergunt ad eum locum tum fatigatis ex itinere custodibus et ob
id somno pressis eosque et interius progressi in ipsis tentoriis
regem interficiunt dein nihil ultra audendum rati currum eius et
cum egregiis insignibus equos ad naues ducunt ita reliquum
noctis in suis quisque tabernaculis requiescentes transigunt at
lucis principio reliquos duces conueniunt eos facinus ausum
expletumque docent ac mox rati barbaros incensos caede regis
adire iubent omnes frequentes apud arma agere opperirique hostem

 neque multo post thraces ubi expergefacti e somno regem
interemptum foedam faciem intra tentoria animaduertere et
uestigia abducti currus manifesta sunt raptim ac sine ullis
ordinibus ut quemque fors conglobauerat ad naues euolant
quibus procul uisis nostri conferti inter se atque imperia
seruantes eunt obuiam sed aiaces duo in aliquantum progressi
primos thracum inuadunt atque opprimunt dein reliqui duces ut
quisque locum ceperat caedere singulos et ubi conferti
steterant bini aut amplius congregati impetu suo dissoluere ac
mox dispersos palantesque interficere uti nullus reliquus caedis
fieret ac statim grai exstinctis qui aduersum ierant signo dato
ad tentoria eorum pergunt at illi qui custodes castris relicti
soli supererant uisis contra hostibus terrore ipso miserandum
in modum effeminati omnibus omissis ad moenia confugiunt tum
undique uersus nostri inruentes arma equos regias opes et ad
postremum uti quidque fors dederat praeripiunt

 hoc modo uictores grai deletis cum imperatore thracibus
onusti praeda atque uictoria ad naues digrediuntur cum interim
troiani ex muris respectantes neque quicquam pro sociis ausi
intra moenia tamen trepidarent igitur barbari tot iam aduersis
rebus fracti legatos indutias postulantes ad graecos mittunt ac
mox nostris condicionem adprobantibus interposito sacrificio
fidem pacti firmauere eodem fere tempore chryses quem
sacerdotem zminthii apollinis supra memorauimus ad exercitum
uenit actum gratias super his quae in se recepta filia benigne
ab nostris gesta erant ob quae tam honorifica simul quod
astynomen liberaliter habitam cognouerat reductam secum
agamemnoni tradit neque multo post philocteta cum his qui
partem praedae ad eum portauerant lemno regreditur inualidus
etiam tum neque satis firmo gressu

 interea consilium graecis agentibus aiax telamonius in medium
progressus docet opportere mitti ad achillem precatores qui eum
imperatorum uerbis atque exercitus peterent remittere iras ac
repetere solitam cum suis gratiam minime quippe aspernandum
talem uirum nunc uel maxime cum secundis rebus graeci et paulo
ante uictores non ob utilitatem sed honoris merito gratiam eius
peterent inter quae deprecari etiam agamemnonem daret operam
simul uoluntatemque agendo negotio adhiberet namque tali tempore
in commune ab omnibus consulendum praesertim procul ab domo
locis alienis atque hostilibus neque se aliter inter tam grauia
bella undique uersus inimicis regionibus quam concordia tutos
fore at ubi finem loquendi fecit cuncti duces laudare consilium
uiri simulque praedicantes ad caelum tollere scilicet quod cum
uirtute corporis tum ingenio uniuersos anteiret post quae
agamemnon docere se et ante ad reconciliandum achillem multos
misisse et nunc nihil aliud cordi esse ac mox ulixem atque ipsum
aiacem orare susciperent negotium atque ad eum nomine omnium
irent maxime quod aiax cognatione fretus impetraturus ueniam
facilius credebatur igitur his operam suam pollicentibus iturum
se una diomedes sponte ait

 his actis agamemnon adferre hostiam lictores iubet ac mox
sublata super terram cum duo quibus imperatum erat suspensam
retinerent gladium uagina educit eoque bifariam excisam hostiam
in conspectu uti diuiserat collocat dein ferrum sanguine
oblitum manu retinens inter utramque sacri partem medius uadit
interim patroclus cognito quod parabatur in consilium superuenit
at rex sicut supra diximus transgressus ad postremum iurat
inuiolatam a se in eum diem hippodamiam mansisse neque
cupiditate ulla aut desiderio lapsum sed ira qua plurima mala
conficiuntur eo usque processisse his addit cupere se
praeterea si ipsi etiam uideretur filiarum quae ei cordi
esset in matrimonium dare decimamque regni omnis ac talenta
quinquaginta doti adiungit quae ubi accepere qui in consilio
erant admirari magnificentiam regis maximeque patroclus qui cum
oblatione tantarum opum tum praecipue laetus quod intacta
hippodamia adfirmaretur ad achillem uenit eique uniuersa gesta
atque acta refert

 dein ubi rex ea quae audierat uolutare animo ac deliberare
secum ipse occepit superuenit cum supradictis aiax tum
ingressos eos ac iam benigne salutatos sedere hortatur iuxtaque
se aiacem qui tempus loquendi nactus familiariter et ob id
liberius incusare atque increpare quod in magnis discriminibus
suorum nihil iracundiae remiserit potueritque cladem exercitus
perpeti cum eum multi amici plurimi etiam adfinium obuoluti
genibus deprecarentur post quem ulixes illa quidem deorum esse
ait eorum autem quae in consilio acta essent ordine exposito
quae etiam agamemnon pollicitus quaeque iurasset ad postremum
orat ne preces omnium neue oblatas nuptias aspernaretur moxque
eorum omnium quae una offerebantur enumerationem facit

 tunc achilles longam exorsus orationem primum omnium acta
gestaque sua exponere ac dein admonere quantas aerumnas pro
utilitate omnium pertulerit quas ciuitates adgressus ceperit
cunctis interim requiescentibus ipse anxius ac dies noctesque
bello intentus et cum neque militibus suis neque sibi ipse
parceret asportatas nihilominus praedas in commune solitum
redigere pro quis solum omnium se electum qui tam insigni
iniuria dehonestaretur solum ita contemptum a quo hippodamia
tot laborum pretium per dedecus abstraheretur neque in ea culpa
solum esse agamemnonem sed maxime ceteros graecos qui immemores
benificiorum contumeliam suam silentio praeterierint postquam
finem loquendi fecit diomedes praeterita ait omittenda sunt
neque oportet prudentem meminisse transactorum quando ea etsi
maxime cupias nequeas reuocare interea phoenix et cum eo
patroclus circumstantes genas atque omnem uultum iuuenis manus
adosculari contingere genua rediret in gratiam atque animos
remitteret cum propter praesentes qui eum oratum uenissent tum
praecipue ob bene de se meritum reliquum exercitum

 igitur achilles praesentia talium uirorum praecibus
familiarium ac recordatione innoxii exercitus tandem flexus ad
postremum facturum se quae uellent respondit dein hortatu aiacis
tum primum post malam iracundiam graecis mixtus consilium
ingreditur atque ab agamemnone regio more salutatur interea
reliquis ducibus fauorem attollentibus gaudio laetitiaque cuncta
completa sunt igitur agamemnon manum achillis retentans eumque
et reliquos duces ad cenam deducit ac paulo post inter epulas
cum laeti inter se inuitarent rex patroclum quaesiit ut
hippodamiam cum ornamentis quae dederat ad tentoria achillis
deduceret isque libens mandata efficit ceterum per id tempus
hiemis saepe graeci atque troiani singuli pluresue ut fors
euenerat inter se sine ullo metu in luco thymbraei apollinis
miscebantur

 liber tertius  

 interim per totam hiemem dilato condicionibus in tempus bello
graeci cuncta quae in tali otio militia exposcebat intenti
animo summis studiis festinabant namque pro uallo multitudo
uniuersa uariis bellandi generibus per duces populosque instructa
et ob id more optimo diuersis ad officia sua quibusque hinc
iaculis hastarum uice fabricatis neque ponderis aut mensurae
inferioribus et quibus ea non erant praeustis sudibus illinc
sagittis certantes inter se inuicem ad multum diem exercere alii
saxis utebantur sed inter sagittarios maxime anteibant ulixes
teucer meriones epios menelaus neque dubium quin inter hos
tamen praecelleret philocteta quippe herculis sagittarum dominus
et destinata feriundi arte mirabilis at troiani cum
auxiliaribus laxiores militia neque circa exercitum solliciti
socordius agitare ac saepe sine ullo insidiarum metu hi aut illi
multis immolationibus thymbraeo apollini supplicabant isdem fere
diebus nuntius adportatur uniuersas prope asiae ciuitates
desciuisse a priamo atque eius amicitiam execrari namque
facinoris exemplo suspectis iam per uniuersos populos gentesque
circa hospitium omnibus simul quia omnibus proeliis graecos
uictores cognitum et euersio multarum in ea regione ciuitatum in
animis haeserat et ad postremum graue odium filiorum regnique
eius incesserat

 at apud troiam forte quadam die hecuba supplicante apollini
achilles adueniens uisere cerimoniarium morem cum paucis
comitibus superuenit erant praeterea cum hecuba matronae
plurimae coniuges principalium filiorumque eius partim honorem
atque obsequium reginae tribuentes reliquae tali obtentu pro se
quaeque rogaturae supplicabant etiam hecubae filiae nondum
nuptae polyxena et cassandra mineruae atque apollinis
antistites nouo ac barbaro redimitae ornatu effusis hinc atque
inde crinibus precabantur suggerente sibi polyxena apparatum
sacri eius ac tum forte achilles uersis in polyxenam oculis
pulchritudine uirginis capitur auctoque in horas desiderio ubi
animus non lenitur ad naues discedit sed ubi dies pauci fluxere
et amor magis ingrauescit accito automedonte aperit ardorem
animi ad postremum quaesiit uti ad hectorem uirginis causa
iret hector uero daturum se in matrimonium sororem mandat si
sibi uniuersum exercitum proderet

 dein achilles soluturum se omne bellum pro polyxena tradita
pollicetur tum hector aut proditionem ab eo confirmandam aut
filios plisthenis atque aiacem interficiendos alias de tali
negotio nihil se auditurum ea ubi achilles accepit ira concitus
exclamat se cum primum tempus bellandi foret primo proelio
interempturum dein animi iactatione saucius huc atque illuc
oberrans interdum tamen quatenus praesenti negotio utendum
esset consultare at ubi eum automedon iactari animo atque in
dies magis magisque aestuare desiderio ac pernoctare extra
tentoria animaduertit ueritus ne quid aduersum se aut in
supradictos reges moliretur patroclo atque aiaci rem cunctam
aperit hique dissimulato quod audierant cum rege commorantur ac
forte quodam tempore recordatus sui conuocatis agamennone et
menelao negotium ut gestum erat desideriumque animi aperit a
quis omnibus ut bono animo ageret respondetur breui quippe
dominum eum fore eius quam deprecando non impetrauerit quae res
eo habere fidem uidebatur quoniam iam summa rerum troianarum
prope occasum erat omnes namque asiae ciuitates execratae
amicitiam priamidarum ultro nobis auxilium societatemque belli
offerebant quis ab ducibus nostris benigne respondebatur satis
sibi esse praesentium copiarum neque auxiliorum egere amicitiam
sane quam offerent ultro suscipere uoluntatemque erorum fore
gratam omnibus scilicet quia fluxa fides et animi parum spectati
neque tam subita mutatio sine dolo credebatur

 iamque exactis hibernis mensibus uer coeperat cum grai edicto
prius uti omnia miles in armis esset mox signo belli edito
exercitum in campis productum ordinant neque ea a troianis
segnius agebantur igitur ubi utrimque instructae acies aduersum
processere atque infra teli iactum uentum est cohortati suos
quisque manus conserunt in medio locatis equitibus et ob id
primis congressis tumque primum reges nostri atque hostium
ascensis curribus bellum ineunt adscito sibi quisque auriga ad
regendos equos sed primus omnium diomedes inuectus pyraechmem
regem paeonum hasta fronte ictum interficit dein ceteros quos
ob uirtutem rex secum stipatores habuerat conglobatos inter se
atque ausos resistere partim telo eminus fundit alios curru per
medios concito humi obterit dein idomeneus adhibito equis
merione acamanta thracum regem deicit ruentique telo occurrit
atque ita interficit sed ubi hector situs in parte alia medios
suorum fundi accipit dispositis satis strenuis ubi pugnabat
accurrit auxilio laborantibus glaucum secum ac deiphobum et
polydamanta habens neque dubium quin deleta a praedictis
regibus ea pars hostium foret ni aduentu suo hector nostrosque
ulterius progredi ac suos fugere cohibuisset ita graeci
prohibiti caede reliquorum represso gradu aduersum eos qui
superuenerant constitere

 ac mox cognito per uniuersum exercitum proelio in ea parte
reliqui duces confirmati ubi quisque pugnauerat undique eo
confluunt densatur utrimque acies et proelium renouatum est
igitur hector ubi plurimos suorum adesse et satis tutum se
intellegit tollit animos dein clamore magno singulos suorum
nomine appellans confidentius in hostem pugnare hortatur ac
progressus intra aciem diorem et polyxenum alios satis impigre
pugnantes uulnerat at ubi eum achilles ita in hostem promptum
animaduertit simul subuenire his quos aduersum bellabat
cupiens et memor paulo ante repulsae in polyxena contra tendit
progressusque in medio pylaemenem paphlagonum regem impedimento
sibi oppositum comminus fundit non alienum sanguinis priamidarum
perhibebatur quippe hic etiam ex his qui a phineo agenoris
originem propriam memoria repetebant a quo etiam olizonen
genitam postquam adoleuerit deductam in matrimonium dardani

 ceterum hector postquam ad se agmine infesto tendi uidet
causas odii recordatus non ulterius impetum uiri experiri ausus
ex acie subterfugit tumque achilles insecutus quantum acies
hostium patiebatur ad postremum iaculatus aurigam eius
interfecit postquam hector per aliam partem relicto curru
aufugerat dein ereptum sibi e manibus inimicissimum omnium
dolens rursus uehementius saeuire extractoque ex corpore aurigae
iaculo fundere obuios ac prostratos cum alios inuaderet desuper
proculcans obterere inter quae tam trepida cunctis fugientibus
helenus quaesitum ex occulto uulneri locum ubi nactus est manum
achillis procul atque improuisus sagitta transfigit ita uir
egregius bellandi cuius aduentu territus fugatusque hector
multi mortales cum ducibus extincti clam atque ex occulto
uulneratus eo die finem bellandi fecit

 interim agamemnon et cum eo aiaces duo inter ceteram stragem
ignotorum nacti plurimos priami filiorum interficiunt atque
agamemnon aesacum cum deiopite archemachum laudocum et
philenorem aiax oilei et telamonius mylium astynoum doryclum
hippothoum atque hippodamanta at in alia belli parte patroclus
et lycius sarpedon locati in cornibus nullis propinquorum
praesentibus signo inter se dato solitarii certaminis extra aciem
processere moxque telis aduersum iactis ubi uterque intactus
est curru desiliunt atque arreptis gladiis pergunt obuiam
iamque crebris aduersum se ictibus congressi neque uulneratus
quisquam multum diei consumpserant cum patroclus amplius
audendum ratus colligit sese in arma et cautius contectus
ingressusque hostem complectitur manu dextra poplitem
succidensquo uulnere debilitatum atque exsectis neruis inualidum
propulsat corpore ruentemque interficit

 quod ubi animaduertere troiani qui iuxta steterant gemitu
magno clamorem tollunt relictisque ordinibus signo dato arma in
patroclum uertunt scilicet sarpedonis interitu publicam cladem
rati at patroclus praeuiso hostium agmine telum positum humi
propere rapit compositusque in armis audentius resistit tunc
ingruentem deiphobum hasta comminus tibiam ferit atque excedere
ex acie coegit interfecto prius gorgythione fratre eius neque
multo post aduentu aiacis fusi reliqui cum interim hector
edoctus quae acciderant superuenit ac mox conuersam suorum aciem
pro tempore restituit increpatis ducibus ac plerisque ex fuga
reductis ita praesentia eius animi tolluntur et proelium
incenditur tum uero inclitis ex utraque parte ducibus confirmato
exercitu confligunt acies nunc hinc nunc inde cedentibus
instantes et ubi acies nutauerat praesidiis accurrentibus
interea utriusque exercitus cadunt plurimi neque fortuna belli
mutatur sed postquam miles per multum diem bello intentus magis
magisque fatigabatur et diei uesper erat utrisque cupientibus
pugna decessum

 tum apud troiam circa sarpedonis cadauer cunctis deflentibus
ac praecipue feminis luctu atque gemitu omnia completa sunt quis
non alii casus acerbissimi ne interitus quidem priamidarum
prae desiderio eius cordi insederant tantum in eo uiro
praesidium et interfecto spes ablata credebatur at graeci in
castra regressi primum omnium achillem reuisunt eumque de uulnere
percontati ubi sine dolore agere uident laeti ad postremum
narrare occipiunt patrocli facta fortia dein reliquos qui
uulnerati erant per ordinem circumeunt ita inspectatis omnibus
ad tentoria sua quisque digreditur interim achilles regressum
patroclum extollere laudibus dein monere uti reliquo quoque
bello memor rerum quas gesserat hostibus uehementius ingrueret
hoc modo nox consumitur at lucis principio corpora suorum
quisque collecta igni cremant dein sepeliunt sed postquam dies
aliquot triti et uulnerati conualuerant arma expedire et
producere militem placet

 sed barbari more pessimo nec quicquam compositum nihil aliud
quam turbata atque insidiosa cupientes clam atque ante tempus
egressi proelium praeuertere tuncque effusi ruinae modo clamorem
inconditum simul et tela in hostes coniciunt semermes etiam tum
atque incompositos caesi itaque nostrorum multi in quis
arcesilaus boeotius et schedius crissaeorum uterque duces optimi
ceterum uulnerata pars maxima meges etiam et agapenor alter
echinadibus imperator agapenor arcadiae inter quae tam foeda
tanta inclinatione rerum patroclus fortunam belli uincere
adgressus dum hortatur suos simul atque instat hostibus
promptiore quam bellandi mos est telo euphorbi ictus ruit
statimque hector aduolans opprimit ac desuper uulneribus multis
fodit moxque enititur abstrahere proelio scilicet insolentia
gentis suae inludere cupiens per uniuersa genera dehonestamenti
quod ubi aiaci cognitum est relicto ubi pugnauerat propere
accurrit iamque eripere cadauer occipientem proturbat hasta
interim euphorbus a menelao et aiace altero summo studio
circumuentus scilicet auctor interempti ducis morte poenas luit
deinde occipiente uespera proelium dirimitur male et cum dedecore
plurimis nostrorum interfectis

 sed postquam reductae utrimque acies et iam in tuto miles
noster erat cuncti reges achillem conueniunt deformatum iam
lacrimis atque omni supplicio lamentandi qui modo prostratus
humi nunc cadaueri superiacens adeo reliquorum animos
pertemptauerat ut aiax etiam qui solandi causa adstiterat
nihil luctui remitteret nec patrocli tantum mors gemitum illum
cunctis incusserat sed praecipue recordatio uulnerum per loca
corporis pudibunda quod exemplum pessimum per mortales tum
primum proditum est numquam antea a graecis solitum igitur reges
multis precibus atque omni consolationis modo tandem achillem
flexum humo erigunt dein patrocli corpus elutum mox ueste
circumtegitur maxime ob tegenda uulnera quae multimodis impressa
haud sine magno gemitu cernebantur

 his actis monet uti custodes uigilias agere curarent ne qua
hostes detentis circa funus nostris more solito inruerent ita
per distributionem officia sua quisque procurantes igni plurimo
in armis pernoctant at lucis principio placet uti ex omni ducum
numero quinque in montem idam uaderent siluam caesum qua
patroclus cremaretur decretum quippe ab omnibus erat funus eius
publice uti curaretur iere igitur ialmenus ascalaphus epios
et cum merione aiax alter moxque ulixes et diomedes busto locum
dimetiuntur quinque hastarum longitudine totidemque in
transuersum aduecta deinde ligni copia bustum extruitur
impositumque desuper cadauer igni supposito cremant exornatum iam
decore omni pretiosae uestis id namque hippodamia et diomedea
curauerant quarum diomedea nimium iuueni et omni affectu dilecta
fuerat

 ceterum paucis post diebus refectis ex labore uigiliarum
ducibus cum luce simul exercitus in campum productus per totum
diem in armis agit opperiens barbarorum aduentum qui muris
despectantes postquam nostros paratos proelio uident eo die
certamen distulere ita occasu solis graeci ad naues regressi at
uix principio diei troiani rati etiam nunc incompositos graecos
armati portis euolant temere et cum audacia uti antea soliti
instantesque circa uallum certatim tela iaciunt crebra magis quam
cum effectu nostris ad euitandos tantum ictus compositis igitur
ubi ad multum diem barbari intenti iaculis fessi iam neque ita
uehementes animaduertuntur ex parte una nostri erumpunt
incursantesque sinistrum latus fundunt fugantque neque multo
post ex alio abnuentibus iam barbaris ac sine ulla difficultate
uersis

 ita plurimi barbarorum ubi uertere terga foede et uice
inbellium ab insequentibus proculcati ad postremum dispereunt in
quis asius hyrtaco genitus et cum hippothoo pylaeus hi
larisaeis asius sesto regnantes eodem die uiui a diomede
capiuntur duodecim ab aiace quadraginta captus etiam pisus et
euander priamidae in ea pugna graecorum guneus interfectus rex
cyphius uulneratus etiam idomeneus dux noster ceterum ubi
troiani muros ingressi clausere portas et finis instandi factus
est nostri spoliata armis hostilia cadauera adportataque in
flumine praecipitant memores paulo ante in patroclo insolentiae
barbarorum dein captiuos omnes uti quem ceperant in ordine
achilli offerunt isque uino multo sopita iam fauilla reliquias
in urnam collegerat decretum quippe animo gerebat secum in
patrium solum uti adueheret uel si fortuna in se casum mutaret
una atque eadem sepultura cum carissimo sibi omnium contegi
itaque eos qui oblati erant deduci ad bustum una etiam priami
filios ibique seorsum aliquantum a fauilla iugulari iubet
scilicet inferias patrocli manibus ac mox regulos canibus
dilaniandos iacit confirmatque se non prius desinere pernoctando
humi quam in auctorem tanti luctus sui sanguine uindicasset

 sed nec multi transacti dies cum repente nuntiatum hectorem
obuiam penthesileae cum paucis profectum quae regina amazonibus
incertum pretio an bellandi cupidine auxiliatum priamo
aduentauerat gens bellatrix et ob id ad finitimos indomita
specie armorum inclita per mortales igitur achilles paucis fidis
adiunctis secum insidiatum propere pergit atque hostem securum
sui praeuortit tum ingredi flumen occipientem circumuenit ita
eumque et omnes qui comites regulo dolum huiusmodi ignorauerant
ex improuiso interficit at quendam filiorum priami comprehensum
mox excisis manibus ad ciuitatem remittit nuntiatum quae gesta
erant ipse cum caede inimicissimi tum memoria doloris ferox
spoliatum armis hostem mox constrictis in unum pedibus uinculo
currui postremo adnectit dein ubi ascendit ipse automedonti
imperat daret lora equis ita curru concito per campum qua
maxime uisi poterat praeuolat hostem mirandum in modum
circumtrahens genus poenae nouum miserandumque

 at apud troiam ubi spolia hectoris desuper ex muris
animaduertere quae graeci praecepto regis ante ora hostium
praetulerant et filius priami praemissus ab achille rem ut gesta
erat disseruit tantus undique uersus per totam ciuitatem luctus
atque clamor editur ut aues etiam consternatae uocibus alto
decidisse crederentur nostris cum insultatione reclamantibus ac
mox portis ex omni parte urbs clauditur foedatur regni habitus
atque in modum lugubrem funestumque obducta facies ciuitatis cum
sicut in tali nuntio adsolet repente cursus trepidantium fieret
in eundem locum ac statim sine ulla certa ratione per diuersum
fuga nunc planctus crebri modo urbe tota silentium ex incerto
inter quae et spes extremas multi credidere cum nocte simul
graecos moenia inuasuros excisurosque urbem securos interitu
tanti ducis nonnulli etiam pro confirmato habere achillem
exercitum eum qui duce penthesilea priami rebus auxilio uenerat
partibus suorum adiunxisse postremo omnia aduersa hostilia
fractas ablatasque opes nullam salutis spem interempto hectore
in animo habere quippe is solus omnium in ea ciuitate aduersum
tot milia imperatoresque hostium uaria semper uictoria
certauerat cui fama bellandi inclito per gentes numquam tamen
uires consilio superfuerant

 interim apud graecos ubi achilles ad naues redit et cadauer
hectoris in ore omnium est dolor quem ob patrocli interitum
paulo ante perceperant nece metuendi hostis et ob id praecipua
laetitia circumscribitur ac tum uniuersis placet uti in honorem
eius quoniam abesset hostilis metus certamen ludis solitum
celebraretur neque minus tamen reliqui populi qui non certaturi
spectandi gratia conuenerant instructi armis paratique
adessent ne qua scilicet hostis quamuis fractis rebus solito
tamen insidiandi more inrueret igitur achilles uictorum praemia
quae ei uidebantur maxima statui imperat et postquam nihil
reliquum erat reges omnes ad considendum hortatur ipse medius
atque inter eos excelsior tum primum quadriiugis equis eumelus
ante omnes uictor declaratur bigarum praemia diomedes meruit
secundo post eum menelaus

 ceterum ad certandum qui sagittarum arte maxime praeualebant
meriones atque ulixes duos erexere malos quis religatum linum
tenuissimum atque ex transuerso extentum utriusque capiti
adnectebatur media columba sparto dependebat eius contingendae
certamen maximum tum reliquis incassum tendentibus ulixes cum
merione destinatum confixere quibus cum a reliquis fauor
attolleretur philocteta non columbam se uerum id quo religata
esset sagitta excisurum promittit admirantibus deinde
difficultatem regibus fidem promissi non felicius quam
sollertius confirmauit ita dirupto uinculo columba cum maxima
populi adclamatione decidit praemia certaminis eius meriones
atque ulixes tulere achilles duplici extra ordinem munere
philoctetam donat

 cursu longo certantibus oilei aiax uictor excipitur post
quem secundus polypoetes duplici campo machaon singulari
eurypylus saltu tlepolemus disco antilochus uictores abeunt
praemia luctandi intacta permansere quippe aiax arripiens medium
ulixem deicit qui ruens pedibus eius circumuertitur atque ita
praepedito obligatoque nixu aiax paene iam uictor ad terram ruit
caestibus reliquoque manuum certamine idem aiax telamonius
palman refert cursu in armis postremo diomedes praeualuit dein
ubi praemia certaminis persoluta sunt achilles primum omnium
agamemnoni donum quod ei honoratissimum uidebatur offert
secundo nestori idomeneo tertio post quos podalirio et
machaoni dein reliquis pro merito ducibus ad postremum eorum
sociis qui in bello occiderant hisque mandatum uti cum tempus
fuisset domum ad necessarios eorum perferrent postquam
certandi praemiorumque finis factus et iam diei uesper erat ad
sua quisque tentoria discessere

 at lucis principio priamus lugubri ueste miserabile tectus
cui dolor non decus regium non ullam tanti nominis atque famae
speciem reliquam fecerat manibus uultuque supplicibus ad
achillem uenit quocum andromacha non minor quam in priamo
miseratio ea quippe deformata multiplici modo astyanacta quem
nonnulli scamandrium appellabant et laodamanta paruulos admodum
filios prae se habens regi adiumentum deprecandi addiderat qui
maeroribus senioque decrepitus filiae polyxenae umeris
innitebatur dein sequebatur uehicula plena auri atque argenti
pretiosaeque uestis cum super murum despectantes troiani
comitatum regis oculis prosequerentur quo uiso repente silentium
ex admiratione oritur ac mox reges auidi noscere causas aduentus
eius procedunt obuiam priamus ubi ad se tendi uidet protinus
in os ruit puluerem reliquaque humi purgamenta capiti aspargens
dein orat uti miserati fortunas suas precatores secum ad
achillem ueniant eius aetatem fortunamque recordatus nestor
dolet contra ulixes maledictis insequi et commemorare quae ad
troiam in consilio ante sumptum bellum ipse aduersum legatos
dixerat ea postquam achilli nuntiata sunt per automedontem eum
accersi iubet ipse retinens gremio urnam cum patrocli ossibus

 igitur ingressis ducibus nostris cum priamo rex genua achilli
manibus complexus non tu mihi inquit causa huiusce fortunae
sed deorum quispiam qui postremam aetatem meam cum misereri
deberet in hasce aerumnas deduxit confectam iam ac defatigatam
tantis luctibus filiorum quippe hi fisi regno per iuuentutem
cum semper cupiditates animi quoquo modo explere gestiunt ultro
sibi mihique perniciem machinati sunt neque dubium cuiquam quin
contemptui sit adulescentiae senecta aetas quod si interitu meo
reliqui huiusmodi facinoribus temperabunt me quoque si
uidetur exhibeo poenae mortis cui misero confectoque maeroribus
omnes aerumnas quibus nunc depressus infelicissimum spectaculum
mortalibus praebeo cum hoc exiguo spiritu simul auferes adsum
en ultro nihil deprecor uel si ita cordi est habe in custodia
captiuitatis neque enim mihi quicquam iam superioris fortunae
reliquum est quippe interfecto hectore cuncta regni concidere
sed si iam graeciae uniuersae ob meorum male consulta satis
poenarum filiorum sanguine et meis aerumnis persolui miserere
aetatis ac deos recordatus retorque animos ad pietatem concede
paruulis saltem non animam parentis sed cadauer deprecantibus
ueniat in animum recordatio parentis tui omnes curas uigiliasque
in te tuamque salutem impendentis sed illi quidem cuncta
secundum sua uota proueniant longeque aliter neque mei similem
senectam degat

 interea dum haec commemorat paulatim animo deficere ac
dissolui membris dein obmutescere occipit quod spectaculum
longe miserrimum omnibus qui tum aderant dolori fuit dein
andromacha paruulos hectoris filios ante achillem prosternit
ipsa fletu lamentabili orans uti sibi cadauer coniugis intueri
saltem concederetur inter haec tam miseranda phoenix priamum
sustollere atque uti animum reciperet hortari tum rex ubi in
aliquantum refouit spiritum nixis genibus atque utraque manu
caput dilanians ubi nunc illa est ait quae apud graecos
praecipue erat iusta misericordia an solum in priamum
circumscribitur

 iamque omnibus dolore permotis achilles decuisse ait filios
eum suos initio ab eo quod admiserint facinore cohibere neque
ipsum concedendo tanti delicti participem fieri ceterum ante id
decennium non ita defessum senecta fuisse ut suis despectui
esset sed obsedisse animos eorum desiderium rerum alienarum
neque ob mulierem solum unam sed atrei atque pelopis diuitiis
inhiantes raptum res more incondito perrexisse pro quis
aequissimum esse eiusmodi poenas uel etiam grauiores pendere
namque ad id tempus graecos secutos morem in bellis optimum
quoscumque hostium pugna conficeret sepulturae restituere
solitos contra hectorem supergressum humanitatis modum
patroclum eripere proelio ausum scilicet ad inludendum ac
foedandum cadauer eius quod exemplum poenis ac suppliciis eorum
eluendum ut graeci ac reliquae posthac gentes memores ultionis
eius moremque humanae condicionis tuerentur non enim helenae
neque menelai gratia exercitum relictis sedibus paruulisque
procul ab domo cruentum suo hostilique sanguine inter ipsa belli
discrimina huiusmodi militiam tolerare sed cupere dinoscere
barbarine graecine summa rerum potirentur quamquam iustam causam
fuisse inferendi belli etiam pro muliere namque uti ipsi raptu
rerum alienarum laetarentur ita maxime dolori esse his qui
amiserint ad haec multa infausta detestandaque imprecari
confirmareque se capto ilio ante omnes tanti admissi poenas
sanguine eius expetere ob quam patria parentibusque carens
patroclum etiam solitudinis suae leuamen maximum amiserit

 dein consiliatum cum supradictis ducibus surgit quis omnibus
una atque eadem sententia est scilicet uti acceptis quae allata
essent corpus exanime concederet quod ubi satis placuit
singuli ad sua tentoria discedunt moxque polyxena ingresso
achille obuoluta genibus eius sponte seruitium sui pro
absolutione cadaueris pollicetur quo spectaculo adeo commotus
iuuenis ut qui inimicissimus ob mortem patrocli priamo eiusque
regno esset tum recordatione filii ac parentis ne lacrimis
quidem temperauerit itaque manu oblata polyxenam erigit
praedicta prius mandataque cura phoenici super priamo sed rex
nil se luctus neque praesentium miseriarum remissurum ait tum
achilles confirmare non prius cupitis eius satis futurum quam
mutato in melius habitu cibum etiam secum sumeret ita rex
ueritus ne quae concessa uidebantur ipse recusando impediret
demisse omnia quaeque imperarentur facienda decreuit

 igitur ubi excussus comis puluis totusque lautus est mox a
iuuene ipseque et qui cum eo uenerantcibo inuitantur dein ubi
satias omnes tenuit hoc modo achilles disseruit refer nunc iam
mihi priame quid tantum causae fuerit cur deficientibus
quidem uobis in dies copiis militaribus ingrauescentibus autem
calamitatibus atque aerumnis helenam tamen in hodiernum
retinendam putetis neque uelut contagionem infausti ominis
reppuleritis quam prodidisse patriam parentesque et quod
indignissimum omnium est fratres sanctissimas cognoueritis
namque hi execrati facinus eius ne in militiam quidem nobiscum
coniurauerunt scilicet ne quam audiri incolumem nollent ei per
se reditum in patriam quaererent eam igitur cum cerneretis
malo omnium ciuitatem intrauisse uestram non eiecistis non cum
detestationibus extra muros prosecuti estis quid illi senes
quorum filios pugna in dies conficit nonne adhuc persenserunt
eandem causam extitisse tantorum funerum itane ergo diuinitus
uobis euersa mens est ut nullus in tanta ciuitate reperiri
possit qui fortunam labentis patriae dolens de pernicie publica
cum exitio eius transigat ego quidem aetatis tuae contemplatione
atque horum precum cadauer restituam neque umquam committam ut
quod in hostibus reprehenditur crimen malitiae ipse subeam

 ad ea priamus renouato fletu quam miserabili non sine decreto
diuum aduersa hominibus inruere ait deum quippe auctorem
singulis mortalibus boni malique esse neque quoad beatum esse
licitum sit cuiusquam in eum uim inimicitiasque procedere
ceterum se diuersi partus quinquaginta filiorum patrem
beatissimum regum omnium habitum ad postremum alexandri natalem
diem quem euitari ne dis quidem praecinentibus potuisse namque
hecubam foetu eo grauidam facem per quietem edidisse uisam cuius
ignibus conflagrauisse idam ac mox continuante flamma deorum
delubra concremari omnemque demum ad cineres conlapsam ciuitatem
intactis inuiolatisque antenoris et anchisae domibus quae
denuntiata cum ad perniciem publicam expectare aruspices
praecinerent inter necandum editum partum placuisse sed hecubam
more femineae miserationis clam alendum pastoribus in idam
tradidisse eum iam adultum cum res palam esset ne hostem
quidem quamuis saeuissimum ut interficeret pati potuisse
tantae scilicet fuisse eum pulchritudinis atque formae quem
coniugio deinde oenonae iunctum cupidinem cepisse uisendi
regiones atque regna procul posita eo itinere abductam helenam
urgente atque instigante quodam numine cunctorum ciuium animis
sibi etiam laetitiae fuisse neque cuiquam cum orbari se filio
alioue consanguineo cerneret non acceptam tamen solo omnium
aduersante antenore qui initio post alexandri reditum filium
suum glaucum quod eius comitatum secutus erat abdicandum a
penatibus suis decreuerit uir domi belloque prudentissimus
ceterum sibi quoniam ita res ruerent optatissimum adpropinquare
naturae finem omissis iam regni gubernaculis atque cura tantum
se in hecubae filiarumque recordatione cruciari quas post
excidium patriae captiuas incertum cuius domini fastus manerent

 dein omnia quae ad redimendum filium aduectauerat ante
conspectum iuuenis exponi imperat ex quis quicquid auri atque
argenti fuit tolli achilles iubet uestis etiam quod ei uisum
est reliquis in unum collectis polyxenam donat et cadauer
tradidit quo recepto rex in gratiamne impetrati funeris an si
quid troiae accideret securus iam filiae amplexus achillis genua
orat uti polyxenam suscipiat sibique habeat super qua iuuenis
aliud tempus atque alium locum tractatumque foro respondit
interim cum eo reuerti iubet ita priamus recepto hectoris
cadauere ascensoque uehiculo cum his qui se comitati erant ad
troiam redit

 liber quartus  

 sed postquam troianis palam est regem perfecto negotio
inuiolatum atque integro comitatu regredi admirati laudantesque
graeciae pietatem ad caelum ferunt quippe quis animo ita
haeserat nulla spe impetrandi cadaueris ipsumque et qui cum eo
fuissent retineri ab graecis maxime ob helenae quae non
remitteretur recordationem ceterum uiso hectoris funere cuncti
ciues sociique adcurrentes fletum tollunt diuellentes comam
foedantesque ora laniatibus neque in tanta populi multitudine
quisquam in se uirtutis aut spei bonae fiduciam credere illo
interfecto qui inclita per gentes fama rerum militarium in pace
etiam praeclara pudicitia ex qua haud minorem quam reliquis
artibus gloriam adeptus erat interea sepeliuere eum haud longe a
tumulo ili regis quondam dein exorto quam maximo ululatu
postrema funeri peragunt hinc feminis cum hecuba deflentibus
hinc reclamantibus troianis uiris et ad postremum sociorum
gentibus quae per dies decem concessa bellandi requie ab ortu
solis ad usque uesperam per troianos gesta nullo usquam remisso
lugendi officio

 interim per eosdem dies penthesilea de qua ante memorauimus
cum magna amazonum manu reliquisque ex finitimo populis
superuenit quae postquam interemptum hectorem cognouit perculsa
morte eius regredi domum cupiens ad postremum multo auro atque
argento ab alexandro inlecta ibidem opperiri decreuerat dein
exactis aliquot diebus copias suas armis instruit at seorsum ab
troianis ipsa suis modo bellatoribus satis fidens in pugnam
pergit cornu dextro sagittariis altero peditibus instructo
medios equites collocat in quis ipsa contra ab nostris ita
occursum ut sagittariis menelaus atque ulixes et cum teucro
meriones peditibus aiaces duo diomedes agamemnon tlepolemus
et cum ialmeno ascalaphus opponerentur in equites ab achille et
reliquis ducibus pugnaretur hoc modo instructo utrimque exercitu
conflixere acies cadunt sagittis reginae plurimi neque ab
teucro secus bellatum interim aiaces et qui cum his erant
pedites contra quos steterant caedere ac restantes detrudere
umbonibus moxque repulsos obtruncare neque quoad deletae
peditum copiae finis fit

 achilles inter equitum turmas penthesileam nactus hasta petit
neque difficilius quam feminam equo deturbat manu comprehendens
comam atque ita grauiter uulneratam detrahens quod ubi uisum
est tum uero nullam apem in armis rati fugam faciunt clausisque
ciuitatis portis nostri reliquos quos fuga bello exemerat
insecuti obtruncant feminis tamen abstinentes manus parcentesque
sexui dein uti quisque uictor interfectis quos aduersum
ierant regrediebatur penthesileam uisere seminecem etiam nunc
admirarique audaciam ita breui ab omnibus in eundem locum
concursum placitumque uti quoniam naturae sexusque condicionem
superare ausa esset in fluuium reliquo adhuc ad persentiendum
spiritu aut canibus dilanianda iaceretur achilles interfectam
eam sepelire cupiens mox a diomede prohibitus est is namque
percontatus circumstantes quidnam de ea faciendum esset
consensu omnium pedibus adtractam in scamandrum praecipitat
scilicet poenam postremae desperationis atque amentiae hoc modo
amazonum regina deletis copiis quibuscum auxiliatum priamo
uenerat ad postremum ipsa spectaculum dignum moribus suis
praebuit

 at sequenti die memnon tithoni atque aurorae filius
ingentibus indorum atque aethiopum copiis superuenit magna fama
quippe in unum multis milibus armatis uario genere spes etiam
uotaque de se priami superauerat namque omnia circum troiam et
ultra quae uisi poterant uiris atque equis repleta splendore
insignium refulgebant eos omnes iugis caucasi montis ad troiam
duxit reliquos neque numero inferiores imposito phala duce atque
rectore mari misit qui adpulsi rhodum ubi animaduertere
insulam graecis sociam ueriti ne re cognita incenderentur
naues ibidem opperiebantur ac mox diuisi in camirum et ialysum
urbes opulentas neque multo post rhodii phalam incusare quod
paulo ante euersa ab alexandro sidona patria sua auxilium ei a
quo laesus sit ferre cuperet quo animos exercitus permouerent
confirmare haud dissimiles barbarorum uideri eos qui tam
indignum facinus defenderent multa praeterea quae accensura
uulgum et pro se factura essent disserere quae res haud frustra
fuit phoenices namque qui in eo exercitu plurimi aderant
permoti querelis rhodiorum an cupidine diripiendarum rerum quas
secum aduexerant phalam lapidibus insecuti necant distributique
per supradictas urbes aurum ac reliqua praedae inter se
dispertiunt

 interim exercitus qui cum memnone uenerat positis per locos
patulos castris nam intra moenia haud facile tanta uis hominum
retineri poterat diuersi suo quisque genere exercebantur neque
in eadem arte simplex atque idem modus sed ut quemque regionis
suae mos adsuefecerat ita telis aliis in alium modum formatis
scutorum etiam et galearum multiformi specie horrendam belli
faciem praebuerant at ubi triti aliquot dies et miles bellum
cupit simul cum luce exercitus omnis signo dato in proelium
ducitur cumque his troiani et qui intra moenia socii fuerant at
contra graeci instructi pro tempore opperiri debilitati
aliquantum animos metu ingentis atque incogniti hostis igitur
ubi intra teli iactum uentum est tum uero barbari clamore
ingenti ac dissono ruinae in modum inrumpunt nostri confirmati
inter se satis impigre uim hostium sustentauere sed postquam
acies renouatae atque in ordinem reformatae sunt et iaci hinc
atque inde tela coepere cadunt utriusque exercitus plurimi
neque finis fit quoad memnon curru uectus adhibito secum
fortissimo quoque medios graecorum inuadit primum quemque obuium
fundens aut debilitans ita iam plurimis nostrorum interfectis
duces ubi fortuna belli euersa neque spes reliqua nisi in fuga
est uictoriam concessere eo die incensae deletaeque naues omnes
forent ni nox perfugium laborantium ingruentes hostes ab
incepto cohibuisset tanta in memnone bellandi uis peritiaque et
nostris aduersae res

 igitur graeci postquam requies est perculsi inter se ac
summae rerum diffidentes per uniuersam noctem quos in bello
amiserant sepeliuere dein consilium futuri certaminis aduersum
memnonem ineunt ac placet sorte eligi nomen ducis cum eo
bellaturi tunc agamemnon menelaum excipit ulixem idomeneum
reliquorum sors agi coepta aiacem telamonium uotis omnium
deligit ita refectis cibo corporibus reliquum noctis cum quiete
transigunt at lucis principio armati instructique pro negotio
egrediuntur neque segnius a memnone actum cum quo troiani
omnes ita hinc atque inde ordinato exercitu proelium initum
plurimi utriusque partis ut in tali certamine cadunt aut icti
grauiter proelio decedunt in quo bello antilochus nestoris
obuius forte memnoni interficitur moxque aiax ubi tempus uisum
est inter utramque aciem progressus lacessit regem praedicto
prius ulixi et idomeneo ab ceteris uti se defenderent igitur
memnon ubi ad se tendi uidet curru desilit confligitque pedes
cum aiace magno utriusque partis metu atque expectatione cum dux
noster summa ui umbonem scuti eius telo in aliquantum foratum
grauis atque summis uiribus ingruens impulit uertitque in latus
quo uiso regis comites adcurrere aiacem exturbare nitentes tum
achilles ubi barbaris intercedi uidet pergit contra et nudatum
scuto hostis iugulum hasta transfigit

 ita praeter spem interfecto memnone animi hostium commutantur
et graecis aucta fiducia iamque aethiopum uersa acie nostri
instantes caedunt plurimos tum polydamas renouare proelium
cupiens circumuentus ad postremum atque ictus inguina ab aiace
interficitur glaucus antenoris aduersum diomedem adstans
agamemnonis telo cadit tum uero cerneres hinc aethiopas cum
troianis per omnem campum sine ordine atque imperio fugientes
multitudine ac festinatione inter se implicari cadere ac mox
palantibus equis proculcari hinc graecos resumptis animis sequi
caedere impeditosque dissoluere atque ita confodere laxatos
redundant circa muros campi sanguine et omnia qua hostis
intrauerat armis atque cadaueribus completa sunt in ea pugna
priami filiorum aretus et echemmon ab ulixe interfecti dryops
bias et  chorithan ab idomeneo ab aiace oilei ilioneus cum
philenore itemque thyestes et telestes a diomede ab aiace
altero antiphus agauusagathon atque glaucus et ab achille
asteropaeus neque prius finis factus quam graecos satias et ad
postremum fatigatio incessit

 at ubi ab nostris in castra recessum est missi ab troianis
qui peterent eorum qui in bello ceciderant humandi ueniam
collectos suos quisque igni cremant et more patrio sepeliunt
seorsum ab ceteris cremato memnonecuius reliquias urnae conditas
per necessarios regis remisere in patrium solum at graeci
lautum bene cadauer anticholi iustisque factis nestori tradunt
eumque orant ferret animo aequo fortunae bellique aduersa ita
ad postremum corpora sua quisque curantes uino atque epulis per
multam noctem aiacem simulque achillem laudibus celebrant atque
ad caelum ferunt at apud troiam ubi requies funerum est non
iam dolor in casu memnonis sed metus summae rerum et desperatio
incesserat cum hinc sarpedonis interitus inde secuta paulo post
hectoris clades spes reliquas animis abstulissent neque quod
postremum in memnone fortuna obtulerat reliquum iam existeret
ita confluentibus in unum tot aduersis curam omnem exsurgendi
omiserant

 at post paucos dies graeci instructi armis processere in
campum lacessentes si auderent ad bellandum troianos quis dux
alexander cum reliquis fratribus militem ordinat atque aduersum
pergit sed priusquam ferire inter se acies aut iaci tela
coepere barbari desolatis ordinibus fugam faciunt caesique
eorum plurimi aut in flumen praeceps dati cum hinc atque inde
ingrueret hostis atque undique adempta fuga esset capti etiam
lycaon et troilus priamidae quos in medium productos achilles
iugulari iubet indignatus nondum sibi a priamo super his quae
secum tractauerat mandatum quae ubi animaduertere troiani
tollunt gemitus et clamore lugubri troili casum miserandum in
modum deflent recordati aetatem eius admodum immaturam qui in
primis pueritiae annis cum uerecundia ac probitate tum praecipue
forma corporis amabilis atque acceptus popularibus adolescebat

 deinde transactis paucis diebus solemne thymbraei apollinis
incessit et requies bellandi per indutias interposita tum
utroque exercitu sacrificio insistente priamus tempus nactus
idaeum ad achillem super polyxena cum mandatis mittit sed ubi
achilles in luco ea quae inlata erant cum idaeo separatim ab
aliis recognoscit cognita re apud naues suspicio alienati ducis
et ad postremum indignatio exorta namque antea rumorem
proditionis ortum clementer per exercitum in uerum traxerant ob
quae simul uti concitatus militis animus leniretur aiax cum
diomede et ulixe ad lucum pergunt hique ante templum resistunt
opperientes si egrederetur achillem simulque uti rem gestam
iuueni referrent de cetero etiam deterrerent in colloquio clam
cum hostibus agere

 interim alexander compositis iam cum deiphobo insidiis
pugionem cinctus ad achillem ingreditur confirmator ueluti eorum
quae priamus pollicebatur moxque ad aram quo ne hostis dolum
persentisceret auersusque a duce adsistit dein ubi tempus uisum
est deiphobus amplexus inermem iuuenem quippe in sacro
apollinis nihil hostile metuentem exosculari gratularique super
his quae consensisset neque ab eo diuelli aut omittere quoad
alexander librato gladio procurrensque aduersum hostem per
utrumque latus geminato ictu transfigit at ubi dissolutum
uulneribus animaduertere e parte alia quam uenerant proruunt
re ita maxima et super uota omnium perfecta in ciuitatem
recurrunt quos uisos ulixes non temere est inquit quod hi
turbati ac trepidi repente prosiluere dein ingressi lucum
circumspicientesque uniuersa animaduertunt achillem stratum humi
exsanguem atque etiam tum seminecem tum aiax fuit inquit
confirmatum ac uerum per mortales nullum hominum existere
potuisse qui te uera uirtute superaret sed ut palam est tua
te inconsulta temeritas prodidit dein achilles extremum adhuc
retentans spiritum dolo me atque insidiis inquit deiphobus
atque alexander polyxenae gratia circumuenere tum exspirantem
eum duces amplexi cum magno gemitu atque exosculati postremum
salutant denique aiax exanimem iam umeris sublatum e luco
effert

 quod ubi animaduertere troiani omnes simul portis proruunt
eripere achillem nitentes atque auferre intra moenia scilicet
more solito inludere cadaueri eius gestientes contra graeci
cognita re arreptis armis tendunt aduersum paulatimque omnes
copiae productae ita utrimque certamen breui adoleuit aiax
tradito his qui secum fuerant cadauere eius infensus asium
dymantis hecubae fratrem quem primum obuium habuit interficit
dein plurimos uti quemque intra telum ferit in quis nastes et
amphimachus reperti cariae imperitantes iamque duces aiax oilei
et sthenelus adiuncti multos fundunt atque in fugam cogunt
quare troiani caesis suorum plurimis nusquam ullo certo ordine
aut spe reliqua resistendi dispersi palantesque ruere ad portas
neque usquam nisi in muris salutem credere quare magna uis
hominum ab insequentibus nostris obtruncantur

 sed ubi clausis portis finis caedendi factus est graeci
achillem ad naues referunt tuncque deflentibus cunctis ducibus
casum tanti uiri plurimi militum haud condolere neque uti res
exposcebat tristitia commoueri quippe quis in animo haeserat
achillem saepe consilia prodendi exercitus inisse cum hostibus
ceterum interfecto eo summam militiae orbatam et ademptum spei
complurimum cui uiro egregio bellandi ne honestam quidem mortem
aut aliter quam in obscuro oppetere licuerit igitur propere ex
ida adportata ligni uis multa atque in eodem loco quo antea
patroclo bustum extruunt dein imposito cadauere subiectoque
igni iusta funeri peragunt aiace praecipue insistente qui per
triduum continuatis uigiliis labore non destitit quam reliquiae
coadunarentur solus namque omnium paene ultra uirilem modum
interitu achillis consternatus est quem dilectum praeter ceteros
animo summis officiis percoluerat quippe cum amicissimum et
sanguine coniunctum sibi tum praecipue plurimum uirtute ceteros
antecedentem

 contra apud troianos laetitia atque gratulatio cunctos
incesserat interfecto quam metuendo hoste hique alexandri
commentum laudantes ad caelum ferunt scilicet cum insidiis
tantum perfecerit quantum ne in certamine auderet quidem inter
quae nuntius priamo superuenit eurypylum telephi ex mysia
aduentare quem rex multis antea inlectum praemiis ad postremum
oblatione desponsae cassandrae confirmauerat sed inter cetera
quae ei pulcherrima miserat addiderat etiam uitem quandam auro
effectam et ob id per populos memorabilem ceterum eurypylus
uirtute multis clarus mysiacis modo ceteiisque instructus
legionibus summa laetitia a troianis exceptus spes omnes barbaris
in melius conuerterat

 interim graeci ossa achillis urna recondita adiunctaque simul
patrocli in sigeo sepeliuere cui sepulchrum etiam extruendum ab
his qui in eo loco habebant mercede aiax locat indignatus iam
de graecis quod nihil in his dignum doloris iuxta amissionem
tanti herois animaduerteret per idem tempus pyrrhus quem
neoptolemum memorabant genitus achille ex deidamia lycomedis
superueniens offendit tumulum extructum iam ex parte maxima dein
percontatus exitum paternae mortis myrmidonas gentem fortissimam
et inclitam bellandi armis atque animis confirmat impositoque
faciendo operi phoenice ad naues atque ad tentoria parentis
uadit ibi custodem rerum achillis hippodamiam animaduertit
moxque aduentu eius cognito in eundem locum a cunctis ducibus
concurritur hique uti animum aequum haberet deprecantur quis
benigne respondens nec sibi ait ignoratum esse omnia quae
diuinitus confierent forti pectore patienda neque cuiquam super
fatum uiuendi concessam legem turpem namque ac detestandam
uiris fortibus condicionem senectae contra imbellibus optabilem
ceterum sibi eo leuiorem dolorem esse quod non in certamine
neque in luce belli achilles interfectus esset quo fortiorem ne
optasse quidem quemquam existere nunc uel in praeteritum excepto
uno illo hercule addit praeterea solum uirum dignum ea
tempestate sub cuius manibus excindi troiam deceret neque tamen
abnuere quod imperfectum a patre relictum esset a se atque a
circumstantibus perfici

 postquam finem loquendi fecit in proximum diem certamen
pronuntiatum duces omnes ubi tempus uisum est solito ad
agamemnonem cenatum ueniunt in quis aiax cum neoptolemo
diomedes ulixes et menelaus hique inter se eundem locum cenandi
capiunt interim inter epulas plurima iuueni patris fortia
facinora numerare uirtutemque eius commemorando efferre laudibus
quis pyrrhus non mediocriter laetus accensusque industria
enisurum se omni opere respondit quo ne indignus patris meritis
existeret dein ad sua quisque tentoria quietum abeunt at
postero die simul cum luce iuuenis castris egressus offendit
diomedem cum ulixe quos salutatos quid causae foret hique aiunt
interponendam dierum moram ad reficiendos militum eius animos
longo itinere maris torpentibus etiam nunc membris et ob id
nequaquam satis firmo nisu ut solitis uiribus agerent

 itaque ex eorum sententia biduum interpositum quo transacto
omnes duces regesque suis quisque militibus instructis exercitum
ordinant atque ad pugnam uadunt in quis neoptolemus regens
medios circum se myrmidonas statuit atque aiacem quem
adfinitatis merito parentis loco percolebat interim troiani
uehementer mouentur maxime quod suis in dies deficientibus
auxiliis nouus aduersum se miles pararetur cum memorando duce
tamen eurypyli hortatu arma capiunt is namque adiunctis secum
regulis copias suas troianis mixtas porta educit atque ita
ordinata acie medium sese locat tum primum aeneas parato
certamine intra muros manet execratus quippe alexandri facinus
commissum in apollinem cuius sacra is praecipue tuebatur sed
ubi signum bellandi datum est manus conserunt magna ui utrimque
decertantes caduntque plurimi interim eurypylus obuium forte
nactus peneleum proturbat hasta atque interficit inde multo
saeuior nirea adgressus moxque obtruncat iamque deturbatis qui
in acie steterant medios adgrediebatur cum neoptolemus re
cognita comminus aduolat deiectumque curru hostem et ipse
desiliens gladio impigre interficit tum ablatum propere cadauer
atque ad naues iussu eius perlatum quod ubi animaduertere
barbari quibus spes omnis in eurypylo fuerat sine certo ordine
aut rectore fuga proelium deserunt atque ad muros reuolant tum
plurimi eorum in fuga interfecti

 igitur postquam fusis hostibus ad naues reuertere graeci ex
consilii sententia eurypyli cremata ossa atque urnae condita
patri remittunt scilicet memores beneficiorum atque amicitiae
cremati etiam per suos nireus atque peneleus seorsum singuli at
postero die per chrysem cognoscitur helenum priami fugientem
scelus alexandri apud se in templo agere moxque ob id missis
diomede et ulixe tradidit sese deprecatus prius uti sibi partem
aliquam regionis in qua reliquam uitam degeret semotam ab aliis
concederent dein ad naues ductus ubi consilio mixtus est multa
prius locutus non metu ait se mortis patriam parentesque
deserere sed deorum coactum auersione quorum delubra uiolari ab
alexandro neque se neque aeneam quisse pati qui metuens
graecorum iracundiam apud antenorem agere senemque parentem de
cuius oraculo imminentia troianis mala cum cognouisset ultro
supplicem ad eos decurrere tunc nostris festinantibus secreta
dinoscere chryses nutu uti silentium ageretur significat atque
helenum secum abducit a quo doctus cuncta graecis uti audierat
refert addit praeterea tempus troiani excidii idque administris
aenea atque antenore fore tum recordati eorum quae calchas
edixerat eadem cuncta congruentiaque animaduertunt

 dein postero die egresso utrimque milite ad bellandum plurimi
troianorum cadunt sed ex sociis pars maxima at ubi uehementius
ab nostris instatur et omni ope bellum finire in animo est
signo dato dux duci occurrit atque in se proelium conuertunt
tunc philocteta progressus aduersus alexandrum lacessit si
auderet sagittario certamine ita concessu utriusque partis
ulixes atque deiphobus spatium certaminis definiunt igitur
primus alexander incassum sagittam contendit dein philocteta
insecutus sinistram manum hosti transfigit reclamanti per
dolorem dextrum oculum perforat ac iam fugientem tertio
consecutus uulnere per utrumque pedem traicit fatigatumque ad
postremum interficit quippe herculis armatus sagittis quae
infectae hydrae sanguine haud sine exitio corpori figebantur

 quod ubi animaduertere barbari magna ui inruunt eripere
alexandrum cupientes multisque suorum interfectis a philocteta
negotium tamen peragunt atque in ciuitatem reportant tumque
aiax telamonius insecutus fugientes ad usque portam pergit ibi
caesa uis multa hostium cum festinantibus inter se et singulis
euadere inter primos cupientibus magis in ipso aditu multitudine
sua detinerentur interim multi eorum qui primi euaserant super
muros siti collecta undique cuiuscemodi saxa super clipeum
aiacis deicere congestamque quam plurimam terram desuper uoluere
scilicet ad depellendum hostem cum supra modum grauaretur
egregius dux facile scuto decutiens haud segnius imminere
denique philocteta eos qui in muris locati erant eminus
sagittis proturbat multosque interficit neque secus ab reliquis
in parte alia res gestae atque eo die excisa euersaque moenia
hostium forent ni nox iam ingruens nostros ab incepto
cohibuisset qui ubi ad naues regressi sunt laeti philoctetae
facinoribus et ob id maximam animo fiduciam gestantes summo
fauore ac laudibus ducem celebrant qui simul cum luce adiunctis
sibi reliquis ducibus in proelium egressus hostes metu sui adeo
deterruit ut uix se moenibus defensarent

 interim neoptolemus apud tumulum achillis postquam in
auctorem paternae caedis uindicatum est initium lugendi sumit
una cum phoenice atque omni myrmidonum exercitu comas sepulchro
deponit pernoctatque in loco per idem tempus filii antimachi de
quo supra memorauimus adiuncti priami rebus ad helenum ueniunt
eumque ut ad amicitiam cum suis redeat deprecati ubi nihil
proficiunt ad suos remeantes diomedi atque aiaci alteri itineris
medio occurrunt ab quis comprehensi perductique ad naues
quinam essent et rem ob quam uenerant omnem expediunt tum
recordati patris eorum et quae aduersum legatos dixerit
molitusque sit tradi eos popularibus atque ante conspectum
barbarorum produci iubent dein lapidibus iniectis necari
interim alexandri funus per partem aliam portae ad oenonem
quae ei ante helenae raptum nupserat necessarii sui uti
sepeliretur perferunt sed fertur oenonem uiso cadauere
alexandri adeo commotam uti amissa mente obstupefieret ac
paulatim per maerorem deficiente animo concideret atque ita uno
eodem funere cum alexandro contegitur

 ceterum troiani ubi hostis muris infestus magis magisque
saeuit neque iam resistendi moenibus spes ulterius est aut uires
ualent cuncti proceres seditionem aduersus priamum extollunt
atque eius regulos denique accito aenea filiisque antenoris
decernunt inter se uti helena cum his quae ablata erant ad
menelaum duceretur quod postquam deiphobus cognouit traductam
ad se helenam matrimonio sibi adiungit ceterum ingressus
consilium priamus ubi multa ab aenea contumeliosa ingesta sunt
ad postremum ex consilii sententia iubet ad graecos cum mandatis
belli deponendi ire antenorem qui ex muris signum ostendens
legationis ubi a nostris recessum est ad naues uenit ubi
benigne salutatus atque exceptus summum fidei beneuolentiaeque
erga graeciam testimonium capit maximeque a nestore quod
menelaum insidiis troianorum appetitum consilio suo atque auxilio
filiorum seruauerit pro quis troia euersa multa praeclara
polliceri hortarique uti dignum memoria pro amicis aduersum
perfidos moliretur tunc longam exorsus orationem semper ait
principes troiae poenam ob male consulta diuinitus consequi dein
subiungit laomedontis aduersum herculem famosa periuria
insecutamque eius regni euersionem qua tempestate priamus
paruulus admodum atque expers omnium quae gesta erant petitu
hesionae regno impositus est eum male iam inde desipientem
cunctos sanguine et iniuriis insectari solitum parcum in suo
atque appetentem alieni quo exemplo ueluti pessima contagione
imbutos filios eius neque sacro neque profano abstinuisse
ceterum se eadem stirpe qua priamum graecis coniunctum animo
semper ab eo discerni hesionam quippe danai filiam electram
genuisse ex qua ortus dardanus olizonae phinei iunctus
erichthonium dederit eius tros dein ex eo ilus ganymedes et
cleomestra ex cleomestra assaracus atque ex eo capys anchisae
pater ilum dein tithonum et laomedontem genuisse ex laomedonte
hicetaonem clytium lampum thymoetem bucolionem atque priamum
genitos rursusque ex cleomestra et aesyete se genitum ceterum
priamum cuncta iura adfinitatis proculcantem magis in suos
superbiam atque odium exercuisse postquam finem loquendi fecit
postulat uti quoniam a senibus legatus pacis missus esset
darent de suo numero cum quis super tali negotio disceptaret
electique agamemnon idomeneus ulixes atque diomedes qui
secreto ab aliis proditionem componunt praeterea placet uti
aeneae si permanere in fide uellet pars praedae et domus
uniuersa eius incolumis ipsi autem antenori dimidium bonorum
priami regnumque uni filiorum eius quem elegisset concederetur
ubi satis tractatum uisum est antenor ad ciuitatem dimittitur
referens ad suos composita inter se longe alia in quis donum
mineruae parari a graecis eosque cum gratia cupere recepta helena
acceptoque auro bellum omittere atque ad suos regredi ita
composito negotio antenor traditoque sibi talthybio quo res
fidem acciperet ad troiam uenit

 liber quintus  

 antenore talthybioque ciuitatem ingressis cuncti populares
sociique cognita re propere concurrunt cupientes dinoscere quae
apud graecos actitata essent quis antenor in proximum diem
relata differt atque ita dimisso conuentu disceditur cum inter
epulas talthybius interesset filios suos monere antenor nihil
his in uita custodiendum quam uti antiquissimam ducerent cum
graecis amicitiam dein singulorum probitatem fidem atque
innocentiam commemorando admiratur ita finito conuiuio quietum
disceditur at lucis principio omnibus iam in consilio
expectantibus audire si quis modus tantis malis fieret cum
talthybio ipse uenit neque multo post aeneas dein priamus cum
residuis regulis denique ubi ea quae a graecis audierat dicere
iussus est hoc modo disseruit

 graue troiani principes uosque socii graue bellum nobis
extitisse aduersum graeciam grauius uero multoque durius
mulieris causa hostes effectos quam amicissimos qui inde iam a
pelope orti adfinitatis etiam iure nobis coniuncti sunt namque
si praeterita mala summatim attingere oporteat en unquam ciuitas
nostra depressa aerumnis ad requiem emersit unquamne nobis
defuere fletus aut sociis imminutae calamitates quando non amici
parentes propinqui filii denique in bello amissi et ut ex me
reliquorum luctuum memoriam recenseam quidnam in glauco filio
toleraui cuius interitus quamquam acerbus mihi tamen non ita
dolori fuit quam tempus illud quo adiunctus alexandro ad raptum
helenae comitatum sui praebuit sed praeteritorum satias
futuris saltem parcendum ac consulendum est graeci homines
custodes fidei ac ueritatis principes beneuolentiae atque
officiorum testis his rebus priamus qui ipso strepitu
discordiarum fructum tamen misericordiae eorum tulit neque
inferendo bellum quicquam prius temeratum ab his quam perfidiam
in ipsa legatione insidiasque ab nostris experti sunt in qua re
dico enim quod sentio priamus eiusque filii auctores in his
etiam antimachus qui recens amissis liberis iniquitatis suae
poenas luit haec omnia in gratia helenae gesta scilicet eius
mulieris quam ne graeci quidem recipere gestiunt retineatur
igitur in ciuitate ea femina ob quam nulla gens nulli usquam
populi amici aut non infesti huic regno nonne sponte supplices
ut recipiant eam rogabimus non omni modo satisfaciemus laesis
iam totiens per nos non in futurum saltem reconciliabimus tales
uiros ego quidem abibo hinc iam et discedam longius neque
committam ut ulterius intersim malis nostris fuit tempus quo
manere in hac ciuitate iucundum erat socii amici propinquorum
salus patria denique incolumis adtinuere in hunc diem contra
nunc quid horum non imminutum aut in totum sublatum nobis est
non feram me cum his morari quorum opera cuncta mihi cum patria
concidere et eos quidem quos in bello fortuna eripuit utcumque
iam sepeliuimus concedentibus ultro ueniam hostibus sed
postquam deorum arae atque delubra sanguine humano per scelus
infecta sunt hoc etiam amisimus quippe quis maiora supplicia
post mortem carissimorum quam in amissione subeunda sunt quae
ne accidant nunc saltem prouidete auro atque huismodi aliis
praemiis redimenda patria est multae in hac ciuitate dites
domus singuli pro facultatibus in medium consulamus postremo
offeratur pro uita hostibus quod mox interitu nostro ipsorum
futurum est templorum etiam si necesse erit ornamentis pro
incolumitate patriae utendum est solus suas opes intus custodiat
priamus solus diuitias potiores ciuibus suis teneat his etiam
quae cum helena rapta sunt incubet uideritque quem ad finem
utendum putet patriae calamitatibus nos uicti iam sumus malis
nostris

 haec atque alia cum lacrimis disserente eo cuncti simul
gemitum edunt tendentes ad caelum manus annuere tot aduersis
rebus priamum singuli uel inter se omnes finem miseriarum
deprecantes ad postremum uno ore patriam redimendam clamant in
quis priamus dilanians caput fletu quam miserabili non solum iam
se ait odio dis uerum suis hostem effectum quippe cui non
amicus antea non propinquus non denique ciuis inueniri posset
qui aerumnis suis ingemesceret namque optasse haec non nunc
demum uerum uiuis alexandro atque hectore agi coepta sed
quoniam praeterita reuocare nulli concessum esset praesentium
habendam rationem spemque futuris adhibendam se namque omnium
quae haberet ad redemptionem patriae potestatem dare quam rem
antenori agendam permittere ceterum se quoniam odio iam suis
esset abire e conspectu consentientem his quae inter se
decernerent

 tum separato rege placet uti antenor ad graecos redeat
exploratum uoluntatem certam adiunctusque ei uti uoluerat
aeneas ita composita re disceditur sed media ferme nocte helena
clam ad antenorem uenit suspicans tradi se menelao et ob id iram
derelictae domus metuens itaque eum orat uti inter cetera sui
quoque apud graecos commemorationem faceret ac pro se
deprecaretur ceterum ut cognitum est post alexandri interitum
inuisa ei apud troiam fuere omnia desideratusque ad suos reditus
at lucis initio quibus imperatum erat ad naues ueniunt
decretum ciuium cunctis narrant itaque cum quis antea ad
confirmanda quae tempus monebat secedunt ibi cum multa de
republica ac summa rerum dissererent uoluntatem quoque helenae
docent ueniamque orant et ad postremum confirmant inter se
proditionis pactionem dein ubi tempus uisum est cum ulixe et
diomede ad troiam ueniunt cohibito aiace ab aenea scilicet ne
qua insidiis opprimeretur talis uir quem solum barbari non secus
quam achillem metuebant igitur postquam duces graeci in
ciuitate conspecti sunt cuncti ciues tollunt spe animos
existimantes finem belli atque discordiarum itaque propere
senatus habitus ubi nostris praesentibus decernitur primum
omnium antimachum ex omni phrygia exulandum scilicet auctorem
tanti mali dein super condicione pacis tractari coeptum

 inter quae repente strepitus ex pergamo ubi regia priamo
erat clamorque ingens editur qua re turbati qui in consilio
erant foras prosiliunt credentes insidias temptatas solito ab
regulis itaque in templum mineruae propere concedunt at paulo
post ex his qui ex arce descenderant cognoscitur alexandri
filios quos ex helena susceperat casu camerae extinctos hique
erant  bunomus corythus atque idaeus quare consilio dilato
duces nostri ad antenorem abeunt ibique acceptis epulis
pernoctant praeterea cognoscunt ab antenore editum quondam
oraculum troianis maximo exitio ciuitati fore si palladium quod
in tempio mineruae esset extra moenia tolleretur namque id
antiquissimum signum caelo lapsum qua tempestate ilus templum
mineruae extruens prope summum fastigium peruenerat ibique inter
opera cum necdum tegumen superpositium esset sedem sui
occupauisse idque signum ligno fabrefactum esse hortantibus
dein nostris uti secum ad ea omnia eniteretur facturum se quae
cuperent respondit atque his praedicit publice se in consilio
super qualitate eorum quae postulaturi essent exertius
disserturum scilicet ne qua suspicio sui apud barbaros oriretur
ita composito negotio cum luce simul antenor ac reliqui proceres
ad priamum uadunt nostri ad naues redeunt

 dein ubi iusta pueris facta sunt post diem tertium idaeus
supradictos duces accitum uenit quis praesentibus panthus
ceterique quorum consilium praeualebat multa disserere atque
docere ea quae antea gesta essent temere et inconsulta non per
se quippe qui contempti disiectique ab regulis arbitrio alieno
agerent ceterum quod arma aduersus graecos tulissent non sponte
factum namque qui sub imperio alieno agerent expectandum his
atque exsequendum esse nutum eius qui teneat ob quae dignum
esse graecos data uenia consulere eis qui semper auctores pacis
fuerint ceterum a troianis ob male consulta satis poenarum
exactum dein multo hinc atque inde habito sermone ad postremum
de modo praemiorum agi coeptum tum diomedes quinque milia
talentorum auri ac totidem argenti optat praeterea tritici
centena milia eaque per annos decem tum silentio habito a
cunctis antenor non graecorum more agere eos aduersum se ait sed
barbaro namque quod impossibilia postularent palam fieri
praetextu pacis bellum eos instruere ceterum auri tantum atque
argenti ne tum quidem priusquam in auxilia conducta
dilaceraretur ciuitati fuisse quod si permanere in eadem
auaritia uellent superesse troianis uti clausis portis
incensisque intus deorum aedificiis ad postremum idem sibi cum
patria exitium peterent contra diomedes non ciuitatem uestram
consideratum argis uenimus uerum aduersum uos dimicaturi
quocirca siue etiam nunc bellare in animo est parati graeci
siue ut ais igni dabitis ilium non prohibebimus quippe
graecis affectis iniuria ulcisci hostes suos finis est tum
panthus in proximum diem ueniam deliberandi orat ita nostri ad
antenorem abeunt atque inde in aedem mineruae

 interim cognoscitur in apparatu rerum diuinarum portentum
ingens namque aris composita sacrorum consueta mox subiectus
ignis non comprehendere neque consumere uti antea sed
aspernari qua re turbati populares simul uti fidem nuntii
noscerent ad aram apollinis confluunt atque ibi superpositis
extorum partibus ubi flamma admota est repente cuncta quae
inerant disturbata ad terram decidunt quo spectaculo perculsis
atque attonitis omnibus subito auis aquila stridore magno
immittit sese atque extorum partem eripit moxque superuolans ad
naues graecorum pergit ibique raptum omittit id uero barbari
non iam leue aut in obscuro sed palam perniciosum credere
interim diomedes cum ulixe dissimulantes quae gerebantur
obambulare in foro circumspicientes laudantesque praeclara operum
ciuitatis eius at apud naues auspicio tali monitis omnium
animis calchas uti bonum animum gererent hortatur breui quippe
dominos fore eorum quae apud troiam essent

 ceterum hecuba re cognita placatum deos egreditur ac praecipue
mineruam atque apollinem quis cum dona multa tum uictimas
opimas admouet sed in adolendo quae sacra aris reddebantur
eodem modo restingui ignes ac repente interire uisi inter quae
tam sollicita cassandra deo plena uictimas ad hectoris tumulum
transferri imperat deos quippe aspernari iam sacrificia
indignatos ob commissum paulo ante scelus in apollinem ita
tauris qui immolati erant ad rogum hectoris sicuti
imperabatur adportatis moxque igni subiecto consumuntur cuncta
inde ubi iam uesperarat domum discessum atque eadem nocte
antenor clam in templum mineruae uenit ibi multis precibus ui
mixtis theano quae ei templo sacerdos erat persuasit ut
palladium sibi traderet habituram namque magna eius rei praemia
ita perfecto negotio ad nostros uenit hisque promissum offert
uerum id graeci obuolutum bene quo ne intellegi a quoquam
posset uehiculo ad tentoria ulixi per necessarios fidosque suos
remittunt at lucis principio postquam senatus coactus et nostri
ingressi sunt antenor ueluti iracundiam graecorum metuens ueniam
eorum orare quae aduersum eos pro patria exertius disseruisset
dein ulixes non se his moueri neque indignari sed quod finis
in tractando non adhiberetur maxime cum opportunum ad nauigandum
tempus breui praeteruolet tum multo inuicem habito sermone ad
postremum binis milibus talentorum auri atque argenti rem
decidunt quod uti ad suos referrent graeci ad naues abeunt ibi
conductis ducibus cuncta dicta gestaque exponunt palladium
ablatum per antenorem docent dein ex omnium sententia reliquus
miles rem cognoscit

 ob quae placet uniuersis mitti mineruae donum quam
honoratissimum tum accitus ad eam rem helenus cunctaquae clam
se gesta erant ac si praesens adfuisset ordine exponit additque
finem iam aduenisse troianarum rerum quippe quo maxime
sustentaretur summa ciuitatis eius palladium fuisse quo ablato
exitium ingruere ceterum donum mineruae fatale troianis esse
equum ligno fabrefactum forma ingenti cuius magnitudine muri
soluendi essent adnitente atque administro antenore dein
recordatus parentem priamum residuosque fratres fletum edit
miserabilem consternatus per dolorem atque obstupefactus ruit
tum pyrrhus collectum eum refectumque animi ad se deducit
custodesque addit ueritus ne qua per eum hostibus quae gesta
erant patefierent quod ubi helenus persensit pyrrhum uti
bonum animum gereret hortatur securum sui secretorumque namque
se cum eo etiam post patriae excidium multis tempestatibus in
graecia moraturum itaque ut heleno placuerat multa materies
quae apta huiusmodi fabricae uidebatur per epium atque aiacem
oilei aduecta

 interim firmatores pactae pacis ad troiam eunt decem lecti
duces diomedes ulixes idomeneus aiax telamonius nestor
meriones thoas philocteta neoptolemus atque eumelus quos ubi
in foro animaduertere populares laeti animos tollunt finem iam
aerumnarum credentes itaque singuli pluresue uti quisque
occurrerat benigne adeunt salutant gratulantes atque
exosculantur tum priamus pro heleno orare graecos multisque
adhibitis precibus commendare carissimum sibi et inter ceteros
dilectum magis propter prudentiam dein ubi tempus uisum est
conuiuium publice coeptum in honore ducum adscitaeque pacis
antenore deseruiente graecis atque omni modo benigne exhibente
cuncta at lucis initio senes omnes in aedem mineruae conueniunt
in quis antenor refert missos a graecis super condicionibus
praedictae pacis decem legatos uiros quos ubi deduci in senatum
placuit et dextrae inuicem datae atque acceptae sunt statuunt
inter se uti proximo die campi medio atque in ore omnium aras
statuant in quis fidem pacis iurisiurandi religionibus
firmarent quis perfectis diomedes atque ulixes iurare occipiunt
permansuros se in eo quod sibi cum antenore conuenisset
testesque in eam rem iouem summum terramque matrem solem lunam
atque oceanum fore dein excisis in partes duas hostiis quae ad
eam rem admotae erant ita uti pars ad solem residuum ad naues
expectaret per medium transeunt dein antenor in eadem uerba
placitum confirmat ita perfecto negotio ad suos quisque abeunt
ceterum barbari antenorem summis efferre laudibus aduenientem
singuli quasi deum uenerari solum quippe omnium credere auctorem
pacis eius adscitaeque cum graeci amicitiae ita sopito iam
exinde bello passim uti quisque partium uoluerat nunc graeci
cum troianis rursusque hi apud naues amico agere interim ubi
foedus interuenerat cuncti barbarorum socii qui bello residui
erant gratulantes interuentu pacis ad suos discedunt ne
opperientes quidem praemia tantorum discriminum atque aerumnarum
scilicet ueriti ne qua pacti fides apud barbaros dissolueretur

 interim apud naues uti heleno placuerat equus tabulatis
extruitur per epium fabricatorem eius operis cui edito in
immensum ima quae sub pedibus erant rotis interpositis
suspenderat scilicet quo adtractu motus facilius foret quem
offerri donum mineruae maximum omnium ore agitabatur ceterum
apud troiam auri atque argenti praedictum pondus per antenorem
atque aeneam summo studio in aedem mineruae portabatur et
graeci postquam auxilia sociorum dimissa cognitum est impensius
pacem atque amicitiam agitauere nullo exinde barbarorum
interfecto aut uulnerato quo magis sine ulla discordiarum
suspicione apud hostes fuere dein equum compactum adfabre
confixumque ad muros mouent praenuntiato troianis uti cum
religione susciperent mineruae scilicet sacrum dicatumque quare
magna uis hominum portis egressa summa laetitia sacrificioque
donum excipit attrahitque propius moenia sed postquam
magnitudine operis impediri per portas ingressum animaduertere
consilium destruendorum desuper murorum capiunt neque quisquam
secus prae tali studio decernebat ita inuiolatum multis
tempestatibus murorum opus neptunique ut perhibebatur atque
apollinis maxima monumenta nullo dilectu ciuium manibus
dissoluuntur sed postquam maior pars operis eius deiecta est
consulto a graecis intercessum confirmantibus non se passuros
intra moenia induci equum priusquam praedictum auri atque
argenti pondus susceperint ita intermisso opere semirutisque
moenibus ulixes cunctos ciuitatis troianae artifices ad
reficiendas naues conducit composita dein uniuersa classe ubi
cuncta nauigia instructa et praemium persolutum est iubent
nostri peragere incepta itaque destructa murorum parte cum ioco
lasciuiaque induxere equum feminis inter se atque uiris certatim
adtrahere festinantibus

 interim graeci ubi cuncta nauibus imposita sunt incensis
omnium tabernaculis ad sigeum secedunt ibique noctem
opperiuntur fessis dein multo uino atque somno barbaris quae
utraque per laetitiam securitatemque pacis interuenerant multo
silentio ad ciuitatem nauigant seruantes signum quod igni elato
sinon ad eam rem clam positus sustulerat moxque omnes postquam
intrauere moenia diuisis inter se ciuitatis locis ubi signum
datum est magna ui caedere eos quos fors obiecerat atque
obtruncare passim per domos atque uias loca sacra profanaque et
si qui persenserantpriusquam armare se aut aliud pro salute
capere quirent opprimere prorsus nulla requies stragis atque
funerum cum palam et in ore suorum liberi parentesque magno
inspectantium gemitu necarentur moxque ipsi qui spectaculo
carissimorum corporum interfuerant miserandum in modum
interirent neque segnius per totam urbem incendiis gestum
positis prius defensoribus ad domum aeneae atque antenoris
interim priamus re cognita ad aram iouis anteaedificialis
confugit multique ex eo loco ad reliqua deorum templa in quis
cassandra in aedem mineruae sed postquam uniuersos qui in manus
uenerant foede atque inultos obtruncauere occipiente luce
domum in qua helena erat adgrediuntur ibi menelaus deiphobum
quem post alexandri interitum helenae matrimonium intercepisse
supra docuimus exsectis primo auribus brachiisque ablatis deinde
naribus ad postremum truncatum omni ex parte foedatumque summo
cruciatu necat dein priamum neoptolemus sine ullo aetatis atque
honoris dilectu retinentem utraque manu aram iugulat ceterum
cassandram oilei aiax e sacro mineruae captiuam abstrahit

 hoc modo consumptis cum ciuitate barbaris deliberatio inita
super his qui ab deorum aris auxilium uitae implorauerant
decretumque ab omnibus uti per uim auulsi necarentur tantus
dolor iniuriae et ob id studium extinguendi troiani nominis
incesserat ita comprehensi qui cruciatum praedictae noctis
subterfugerant trepidantes ac uice pecorum interficiuntur dein
more belli per templa ac semiustas domos populatio rerum omnium
et per dies plurimos ne quis hostium euaderet studium in
requirendo interim ad coaceruandum auri atque argenti materiam
opportuna loca destinantur et alia ob pretiosam uestem igitur
ubi satias troiani sanguinis tenuit et urbs incendiis complanata
est initium soluendae per praedam militiae capiunt primo a
feminis captiuis puerisque adhuc imbellibus itaque ex his prima
omnium helena sine sorte menelao conceditur dein polyxena
suadente ulixe per neoptolemum achilli inferias missa agamemnoni
cassandra datur postquam forma eius captus quin palam
desiderium fateretur dissimulare nequiuerat aethram et clymenam
demophoon atque acamas habuere reliquarum sors agi coepta atque
ita neoptolemo andromacha adiunctis postquam id euenerat
filiis eius in honorem tanti ducis ulixi hecuba obuenera
hactenus nobilium feminarum cessere seruitia alii ut quemque
sors contigerat praedam aut ex captiuis quantum pro merito
distribuebatur habuere

 interim super palladio ingens certamen inter se ducibus
exortum aiace telamonis expostulante in munus sibi pro his quae
in singulos uniuersosque uirtute atque industria sua contulerat
qua re coacti paene omnes simul uti ne laederetur animus tanti
uiri cuius praeclara facinora uigiliasque pro exercitu in animo
retinebant concedunt aiaci renitentibus solis omnium diomede
atque ulixe sua quippe opera insinuantibus id ablatum contra
aiax adfirmare non labore aut uirtute eorum rem gestam antenorem
namque contemplatione communis amicitiae abstulisse tum
diomedes honori eius per uerecundiam concedens a certamine
destitit igitur ulixes cum aiace summa ui contendere inter se
atque inuicem industriae meritis expostulare adnitentibus ulixi
menelao atque agamemnone ob seruatam paulo ante opera eius
helenam namque post captum ilium aiax recordatus eorum quae
tantis tempestatibus propter mulierem experti perpessique essent
primus omnium interfici eam iusserat iamque adprobantibus
consilium aiacis multis bonis menelaus amorem coniugii etiam tunc
retinens singulos ambiundo orandoque ad postremum perfecerat
uti intercessu ulixis helena incolumis sibi traderetur itaque
uti iudicio amborum merita expectantes quis etiam nunc bellum in
manibus atque hostiles multae nationes circumstreperent nullo
dilectu uirorum fortium spretisque aiacis egregiis facinoribus ac
frumenti quod ex thracia aduexerat per totum exercitum
distributione ulixi palladium tradunt

 quare cuncti ducesqui memores uirtutum aiacis nihil
praeferendum ei censuerant quique secuti gratiam ulixi
impugnauerant talem uirum studio in partes discedunt interim
aiax indignatus et ob id uictus dolore animi palam atque in ore
omnium uindictam se sanguine eorum a quis impugnatus esset
exacturum denuntiat itaque ex eo ulixes agamemnon ac menelaus
custodiam sui augere et quo tutiores essent summa ope
inuigilare at ubi nox aderat discedentes uno ore omnes lacerare
utrumque regem neque abstinere maledictis quippe quis magis
libido desideriumque in femina quam summa militiae potiora
forent at lucis principio aiacem in medio exanimem offendunt
perquirentesque mortis genus animaduertere ferro interfectum
inde ortus per duces atque exercitum tumultus ingens ac dein
seditio breui adulta cum ante iam palamedem uirum domi belloque
prudentissimum nunc aiacem inclitum tot egregiis pugnis atque
utrosque insidiis eorum circumuentos ingemescerent ob quae
supradicti reges ueriti ne qua uis ab exercitu pararetur intus
clausi firmatique per necessarios manent interim neoptolemus
aduecta ligni materia aiacem cremat reliquiasque urnae aureae
conditas in rhoeteo sepeliendas procurat breuique tumulum
extructum consecrat in honorem tanti ducis quae si ante captum
ilium accidere potuissent profecto magna ex parte promotae res
hostium ac dubitatum de summa rerum fuisset igitur ulixes
ueritus uim offensi exercitus clam ismarum aufugit atque ita
palladium apud diomedem manet

 ceterum post abscessum ulixi hecuba quo seruitium morte
solueret multa ingerere maledicta imprecarique infesta omina in
exercitum qua re motus miles lapidibus obrutam eam necat
sepulchrumque apud abydum statuitur appellatum cynossema ob
linguae proteruam impudentemque petulantiam per idem tempus
cassandra deo repleta multa in agamemnonem aduersa praenuntiat
insidias quippe ei ex occulto caedemque domi per suos compositam
praeterea uniuerso exercitui profectionem ad suos incommodam
exitialemque inter quae antenor cum suis graecos orare
omitterent iras atque urgente nauigii tempore in commune
consulant praeterea omnes duces ad se epulatum deducit ibique
singulos quam maximis donis replet tunc graeci aeneae suadent
secum uti in graeciam nauiget ibi namque ei simile cum ceteris
ducibus ius regnique eandem potestatem fore neoptolemus filios
hectoris heleno concedit praeterea reliqui duces auri atque
argenti quantum singulis uisum est dein consilio habito
decernitur uti per triduum funus aiacis publice susciperetur
itaque exactis his diebus cuncti reges comam tumulo eius
deponunt atque exin contumeliis agamemnonem fratremque agere
eosque non atrei sed plisthenidas et ob id ignobiles appellare
quare coacti simul uti odium sui apud exercitum per absentiam
leniretur orant uti sibi abire e conspectu eorum sine noxa
concedant itaque consensu omnium primi nauigant deturbati
expulsique ab ducibus ceterum aiacis filii aeantides glauca
genitus atque eurysaces ex tecmessa teucro traditi

 dein graeci ueriti ne per moram interuentu hiemis quae
ingruebat ab nauigando excluderentur deductas in mare naues
remigibus reliquisque nauticis instrumentis complent atque ita
cum his quae singuli praeda multorum annorum quaesiuerant
discedunt
aeneas apud troiam manet qui post graecorum profectionem cunctos
ex dardano atque ex proxima paene insula adit orat uti secum
antenorem regno exigerent quae postquam praeuerso de se nuntio
antenori cognita sunt regrediens ad troiam imperfecto negotio
aditu prohibetur ita coactus cum omni patrimonio ab troia
nauigat deuenitque ad mare hadriaticum multas interim gentes
barbaras praeuectus ibi cum his qui secum nauigauerant
ciuitatem condit appellatam corcyram melaenam ceterum apud
troiam postquam fama est antenorem regno potitum cuncti qui
bello residui nocturnam ciuitatis cladem euaserant ad eum
confluunt breuique ingens coalita multitudo tantus amor erga
antenorem atque opinio sapientiae incesserat fitque princeps
amicitiae eius rex cebrenorum oenideus
haec ego gnosius dictys comes idomenei conscripsi oratione ea
quam maxime inter tam diuersa loquendi genera consequi ac
comprehendere potui litteris punicis ab cadmo danaoque traditis
neque sit mirum cuiquam si quamuis graeci omnes diuerso tamen
inter se sermone agunt cum ne nos quidem unius eiusdemque
insulae simili lingua sed uaria permixtaque utamur igitur ea
quae in bello euenere graecis ac barbaris cuncta sciens
perpessusque magna ex parte memoriae tradidi de antenore eiusque
regno quae audieram retuli nunc reditum nostrorum narrare
iuuat
 liber sextus  

 postquam impositis cunctis quae singuli bello quaesiuerant
ascendere ipsi solutis anchoralibus nauigant dein a puppi
secundante uento paucis diebus peruenere ad aegaeum mare ibi
multa imbribus uentisque et ob id saeuiente mari indigna experti
passim uti fors tulerat dispalantur in quis locrorum classis
perturbatis per tempestatem officiis nautarum et inter se
implicatis ad postremum fulmine comminuta aut incensa est et rex
locrorum aiax postquam natando euadere naufragium enisus est
aliique per noctem tabulis aut alio leuamine fluitantes postquam
ad euboeam deuenere choeradibus scopulis adpulsi pereunt eos
namque re cognita nauplius ultum ire cupiens palamedis necem per
noctem igni elato ad ea loca deflectere tamquam ad portum
coegerat

 per idem tempus oeax naupli filius palamedis frater cognito
graecos ad suos remeare argos uenit ibi aegialen atque
clytemestram falsis nuntiis aduersum maritos armat praedicto
ducere eos secum ex troia uxores praelatas his praeterea addere
ea quis mobili suasu natura muliebre ingenium magis aduersum
suos incenderetur itaque aegiale aduenientem diomedem per ciues
aditu prohibet clytemestra per aegisthum adulterio sibi cognitum
agamemnonem insidiis capit eumque interficit breuique denupta
adultero erigonen ex eo edit interim talthybius orestem
agamemnonis filium manibus aegisthi ereptum idomeneo qui apud
corinthum agebat tradit eo diomedes expulsus regno et teucrus
prohibitus salamina a telamone scilicet quod fratrem insidiis
circumuentum non defendisset conueniunt interim menestheus cum
aethra pitthei et clymena filia eius ab atheniensibus recipitur
demophoon atque acamas foris manent ceterum ubi plures eorum
qui mare insidiasque suorum euaserant apud corinthum fuere
cauent uti iuncti inter se singula adgrederentur regna belloque
aditum ad suos patefacerent eam rem nestor prohibet suadens
temptandos prius ciuium animos neque committendum uti per
seditionem graecia omnis intestinis discordiis corrumperetur
neque multo post cognoscit diomedes in aetolia ab his qui per
absentiam eius regnum infestabant oeneum multimodis adflictari
ob quae profectus ad ea loca omnes quos auctores iniuriae
reppererat interficit metuque omnibus circum locis iniecto
facile ab suis receptus est inde per omnem graeciam fama orta
suos quisque reges accipiunt summam in his qui apud troiam
bellauerant uirtutem neque in resistendo cuiusquam uires idoneas
existimantes ita nos quoque cum idomeneo rege cretam patrium
solum summa gratulatione ciuium remeauimus

 dein ubi orestes transactis pueritiae annis officia uiri
exsequi coepit orat idomeneum uti secum ex ea insula quam
plurimos mitteret cupere namque se athenas nauigare itaque
collecto numero eorum quos idoneos credebat athenas uenit ab
his auxilium contra aegisthum orat dein ad oraculum adit
responsumque fert uti matrem et cum ea aegistum interficiat ex
quo fore uti regnum patrium reciperet huiusmodi numine armatus
cum praedicta manu ad strophium uenit is namque phocensis cuius
filia in matrimonium aegisthi denupserat indignatus quod
spreto priore coniugio clytemestram superduxerit et regem omnium
agamemnonem insidiis interfecerit ultro ei auxilium aduersum
inimicissimos obtulerat itaque conspirato inter se cum magna
manu mycenas ueniunt statimque quod aegisthus aberat primo
clytemestram interficiunt multosque alios qui resistere ausi
erant dein cognito aegisthum aduentare insidias ponunt eumque
circumueniunt inde per omnem argiuorum populum dissensio
animorum exorta quod diuersa inter se cupientes ad postremum in
partes discederent per idem tempus menelaus adpulsus cretam
cuncta super agamemnone regnoque eius cognoscit

 interea per omnem insulam postquam cognitum helenam eo
uenisse multi undique uirile ac muliebre secus confluunt
aduenientes dinoscere cuius gratia orbis paene omnis ad bellum
conspirauisset ibi inter cetera menelaus perfert teucrum
expulsum patria ciuitatem apud cyprum salamina nomine condidisse
multa etiam apud aegyptum miranda refert et canopi gubernatoris
sui qui ubi morsu serpentium interierat extructum magnificum
monumentum dein ubi tempus uisum est mycenas nauigat ibi multa
aduersum orestem molitur ad postremum multitudine popularium
cohibitus ab eo quod coeperat negotio restitit inde placet
cunctis orestem super eo facinore causam dicere apud athenienses
ubi ariopagitarum iudicium seuerissimum per omnem graeciam
memorabatur apud quos dicta causa iuuenis absoluitur erigona
quae ex aegistho edita erat ubi fratrem absolutum intellegit
uicta dolore immodico laqueo interiit menestheus liberatum
orestem parricidii crimine purgatumque more patrio cunctis
remediis quae ad obliuionem huiusmodi facinoris adhiberi solita
erant mycenas remittit ibique regnum ei concessum dein
transacto tempore accitu idomenei cretam uenit neque multo post
menelaus ibi multa in patruum seuere per eum ingesta quod sibi
per dissensionem popularium multimodis periclitanti ipse etiam
insidiatus esset ad postremum intercessu idomenei uterque
conciliatus sibi lacedaemona discedit ibi menelaus sicuti
conuenerat hermionam in matrimonium oresti despondit

 per idem tempus ulixes cretam adpulsus est duabus phoenicum
nauibus mercedis pacto acceptis namque suas cum sociis atque
omnibus quae ex troia habuerat per uim telamonis amiserat
scilicet infesti ob inlatam per eum filio necem uix ipse
liberatus industria sui percontantique idomeneo quibus ex
causis in tantas miserias deuenisset erroris initium narrare
occipit quo pacto adpulsus ismarum multa inde per bellum
quaesita praeda nauigauerit adpulsusque ad lotophagos atque
aduersa usus fortuna deuenerit in siciliam ubi per cyclopa et
laestrygona fratres multa indigna expertus ad postremum ab eorum
filiis antiphate et polyphemo plurimos sociorum amiserit dein
per misericordiam polyphemi in amicitiam receptus filiam regis
arenen postquam alphenoris socii eius amore deperibat rapere
conatus ubi res cognita est interuentu parentis puella ablata
per uim exactus per aeoli insulas deuenerit ad circen atque inde
ad calypso utramque reginam insularum in quis morabantur ex
quibusdam inlecebris animos hospitum ad amorem sui inlicientes
inde liberatus peruenerit ad eum locum in quo exhibitis
quibusdam sacris futura defunctorum animis dinoscerentur post
quae adpulsus sirenarum scopulis ubi per industriam liberatus
sit ad postremum inter scyllam et charybdim mare saeuissimum et
inlata sorbere solitum plurimas nauium cum sociis amiserit ita
se cum residuis in manus phoenicum per maria praedantium
incurrisse atque ab his per misericordiam reseruatum igitur uti
uoluerat acceptis ab rege nostro duabus nauibus donatusque
multa praeda ad alcinoum regem phaeacum remittitur

 ibi ob celebritatem nominis per multos dies benigne acceptus
cognoscit penelopam ab triginta inlustribus uiris diuersis ex
locis in matrimonium postulari hique erant ab zacyntho
echinadibus leucata ithaca ob quae multis precibus persuadet
regi uti secum ad uindicandam matrimonii iniuriam nauigaret sed
postquam deuenere ad eum locum paulisper occultato ulixe ubi
telemachum rem quae parabatur edocuere domum ad ulixem clam
ueniunt ubi multo uino atque epulis repletos iam procos ingressi
interficiunt dein per ciuitatem ulixem aduentasse popularibus
cognitum est a quis benigne et cum fauore exceptus cuncta quae
domi gesta erant cognoscit meritos donis aut suppliciis
afficit de penelopa eiusque pudicitia praeclara fama neque
multo post precibus atque hortatu ulixis alcinoi filia nausica
telemacho denubit per idem tempus idomeneus dux noster apud
cretam interiit tradito per successionem merioni regno et
laerta triennio post quam filius domum redit finem uitae fecit
telemacho ex nausica natum filium ulixes ptoliporthum appellat

 dum haec apud ithacam aguntur neoptolemus apud molossos naues
quassatas tempestatibus reficit atque inde postquam cognitum
ab acasto expulsum regno pelea ultum ire iniurias aui cupiens
primo exploratum duos quam fidissimos et incognitos illis locis
chrysippum et aratum thessaliam mittit hique cuncta quae
gerebantur insidiasque ei paratas per acastum ab assandro non
alieno pelei cognoscunt is namque assandrus iniquitatem tyranni
euitans peleo consenserat notusque adeo eius domus uti inter
cetera originem etiam nuptiarum pelei cum thetide chironis filia
chrysippo atque arato narrauerit qua tempestate multi undique
reges acciti domum chironis inter ipsas epulas nouam nuptam
magnis laudibus ueluti deam celebrauerant parentem eius chirona
appellantes nerea ipsamque nereidam et ut quisque eorum regum
qui conuiuio interfuerant choro modulisque carminum
praeualuerat ita apollinem liberumque ex feminis plurimas musas
cognominauerant unde ad id tempus conuiuium illud deorum
appellatum

 itaque ubi cuncta quae uoluerant cognouere ad regem
redeunt ei singula per ordinem narrant ob quae coactus
neoptolemus aduerso mari et multis regionis eius prohibentibus
classem exornat ascenditque ipse dein saeuitia hiemis multum
mari fatigatus adpulsusque ad sepiadum litus quod propter
saxorum difficultatem nomen eiusmodi quaesiuerat omnes fere
naues amittit uix ipse cum his qui in eodem nauigio fuerant
liberatus ibi pelea auum repperit occultatum spelunca abdita et
tenebrosa ubi senex uim atque insidias acasti euitans assidue
nepotis desiderio nauigantes et si forte eo adpulsi essent
speculari consuerat dein ubi cuncta domus fortunarumque edoctus
est consilium adgrediendi hostes inire occipit cum forte
cognoscit filios acasti menalippum et plisthenem uenatum
profectos deuenisse ad ea loca itaque mutata ueste iolcium
simulans iuuenibus offert sese eisque cupitum sui interitum
refert ob quae iunctus his in uenando ubi seorsum ab ceteris
menalippum uidet eumque et paulo post fratrem eius insecutus
interficit in quorum inquisitionem seruus quidam cinyras nomine
perquam fidus profectus in manus iuuenis deuenit comprehensusque
acastum adfore nuntiat atque ita occiditur

 itaque neoptolemus mutata phrygia ueste tamquam filius priami
mestor qui captiuus cum pyrrho ad ea loca nauigauerat acasto
obuius uenit eique quinam esset et neoptolemum in spelunca
fatigatum nauigio somnoque iacere ob quae anxius acastus
opprimere quam inimicissimum cupiens ad speluncam pergit atque in
ipso aditu a thetide quae ad ea loca inquisitum pelea uenerat
re cognita reprimitur dein cunctis quae aduersum domum achillis
inique et aduersum fas gesserat enumeratis increpatisque ad
postremum intercessu suo manibus iuuenis liberat persuadens
nepoti ut ne sanguine ulterius ulcisci cuperet ea quae
antecesserant itaque acastus ubi se praeter spem liberatum
animaduertit sponte et in loco cuncta regni neoptolemo tradit
inde iuuenis cum auo ac thetide reliquisque qui secum
nauigauerant summam regni adeptus in ciuitatem uenit ibi a
cunctis popularibus quique iuxta inhabitantes sub imperio eius
agebant benigne et cum gratulatione exceptus amorem sui breui
confirmat

 haec ego cuncta ab neoptolemo cognita mihi memoriae mandaui
accitus ab eo qua tempestate hermionam menelai in matrimonium
susceperat ab eo etiam de reliquiis memnonis cognitum mihi uti
tradita ossa eius apud paphum his qui cum pallante duce memnonis
mari ad troiam profecti ductore interfecto ablataque praeda
ibidem morabantur utque himera quam nonnulli materno nomine
hemeram appellabant soror memnonis ad inuestigandum cadauer
fratris eo profecta postquam reliquias repperit et de intercepta
praeda memnonis palam ei factum est utrumque recipere cupiens
intercessu phoenicum qui in eo exercitu plurimi fuerant
optionem rerum omnium ac seorsum fratris acceperit praelataque
sanguinis affectione recepta urna phoenicem nauigauerit delata
dein ad regionem eius phalliotim nomine sepultisque fratris
reliquiis nusquam repente comparuerit cuius opinio exorta
triplex seu quod post occasum solis cum matre himera ex
conspectu hominis excesserit siue super modum dolore affecta
fraternae mortis ultro praeceps ierit uel ab his qui
incolebant ob eripienda quae secum habuerat circumuenta
interierit haec de memnone eiusque sorore comperta mihi per
neoptolemum

 post quae profectus cretam anno post nomine publico cum
duobus aliis ad oraculum apollinis remedium petitum uenio namque
nulla certa causa ex improuiso tanta uis lucustarum insulam eam
inuaserat uti cuncta fructuum quae in agris erant
corrumperentur itaque multis precibus suppliciisque responso
editur diuina ope animalia interitura insulamque prouectu frugum
breui redundaturam dein nauigare cupientes ab his qui apud
delphos erant prohibemur importunum namque et perniciosum
tempus esse lycophron et ixaeus qui una ad oraculum uenerant
contemptui habentes escendunt nauem medioque fere spatio fulmine
icti intereunt interim uti praedictum diuinitus erat eodem
ictu fulminum sedata uis mali inmersaque mari et regio omnis
repleta frugibus

 per idem tempus neoptolemus confirmato iam cum hermiona
matrimonio delphos ad apollinem gratulatum quod in auctorem
paternae caedis alexandrum uindicatum esset proficiscitur
relicta in domo andromacha eiusque filio laodamante qui reliquis
iam filiorum hectoris superfuerat sed hermiona post abscessum
uiri uicta dolore animi neque pelicatum captiuae patiens parentem
suum menelaum accitum mittit cui multa conquesta super iniuria
praelatae sibi a uiro captiuae mulieris persuadetuti filium
hectoris necet ceterum andromacha re cognita instantis periculi
uim subterfugit auxilio popularium liberata qui miserati
fortunas eius ultro menelaum contumeliis prosecuti uix a pernicie
uiri retenti sunt

 interim orestes adueniens rem cunctam cognoscit hortatur
menelaum ut incepta perageret ipse dolens praereptum sibi a
neoptolemo hermionae matrimonium insidias aduenienti parare
occipit itaque primo ex his quos secum habebat quam fidissimos
speculatum de aduentu neoptolemi delphos mittit quis cognitis
menelaus uitare huiuscemodi facinus cupiens spartam concedit sed
illi qui praemissi erant regressi neoptolemum delphis esse
negant quare coactus orestes ipse ad inquisitionem uiri
profectus alio quam ierat die remeat ut sermo hominum ferebatur
negotio perfecto dein post paucos dies fama perfertur interisse
neoptolemum eumque sermone omnium circumuentum insidiis orestis
per populum disseminatur ita iuuenis ubi de pyrrho palam est
recepta hermiona quae sibi antea desponsa erat mycenas
discedit interim peleus cum thetide cognito nepotis interitu ad
inuestigationem eius profecti cognoscunt iuuenem delphis
sepultum ibi ut mos erat iusta persoluunt cognoscuntque in his
locis interisse ubi uisus orestes negabatur ea res per populum
haud credita adeo praesumpta ante iam opinio de orestis
insidiis cunctorum animis inhaeserat ceterum thetis ubi
hermionam oresti iunctam uidet andromacham partu grauidam ex
neoptolemo molossos mittit dolum orestis eiusque coniugis de
interimendo fetu euitans

 per idem tempus ulixes territus crebris auguriis somniisque
aduersis omnes undique regionis eius interpretandi somnia
peritissimos conducit hisque refert inter cetera uisum sibi
saepius simulacrum quoddam inter humanum diuinumque uultum formae
perlaudabilis ex eodem loco repente edi quod complecti summo
desiderio cupienti sibi porrigentique manus responsum ab eo
humana uoce sceleratam huiusmodi coniunctionem quippe eiusdem
sanguinis atque originis namque ex eo alterum alterius opera
interiturum dein uersanti sibi uehementius cupientique causam
eius rei perdiscere signum quoddam mari editum interuenire uisum
idque secundum imperium eius in se iactum utrumque diiunxisse
quam rem cuncti qui aderant uno ore exitialem ei pronuntiant
adduntque caueret ab insidiis filii ita suspectus parentis
animo telemachus agris qui in cephalenia erant relegatur
additis ei quam fidissimis custodibus praeterea ulixes secedens
in alia loca abdita remotaque quantum poterat somniorum uim
euitare nitebatur

 per idem tempus telegonus quem circe editum ex ulixe apud
aeaeam insulam educauerat ubi adoleuit ad inquisitionem patris
profectus ithacam uenit gerens manibus quoddam hastile cui
summitas marinae turturis osse armabatur scilicet insigne
insulae eius in qua genitus erat dein edoctus ubi ulixes
ageret ad eum uenit ibi per custodes agri patrio aditu
prohibitus ubi uehementius perstat et e diuerso repellitur
clamare occipit indignum facinus prohiberi se a parentis
complexu ita credito telemachum ad inferendam uim regi aduentare
acrius resistitur nulli quippe compertum esse alterum etiam
ulixi filium dein iuuenis ubi se uehementius et per uim repelli
uidet dolore elatus multos custodum interficit aut grauiter
uulneratos debilitat quae postquam ulixi cognita sunt
existimans iuuenem a telemacho inmissum egressus lanceam quam ob
tutelam sui gerere consueuerat aduersum telegonum iaculatur
sed postquam huiusmodi ictum iuuenis casu quodam intercipit ipse
in parentem insigne iaculum emittit infelicissimum casum uulneri
contemplatus at ubi ictu eo ulixes concidit gratulari cum
fortuna confiterique optime secum actum quod per uim externi
hominis interemptus parricidii scelere telemachum carissimum sibi
liberauisset dein reliquum adhuc retentans spiritum iuuenem
percontari quisnam et ex quo ortus loco se domi belloque inclitum
ulixem laertae filium interficere ausus esset tunc telegonus
cognito parentem esse utraque manu dilanians caput fletum edit
quam miserabilem maxime discruciatus ob inlatam per se patri
necem itaque ulixi uti uoluerat nomen suum atque matris
insulam in qua ortus erat et ad postremum insigne iaculi
ostendit ita ulixes ubi uim ingruentium somniorum praedictumque
ab interpretibus uitae exitum animo recordatus est uulneratus ab
eo quem minime crediderat triduo post mortem obiit senior iam
prouectae aetatis neque tamen inualidus uirium

