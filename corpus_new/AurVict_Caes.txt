

aurelii uictoris historiae abbreuiatae
ab augusto octauiano id est a fine titi liuii usque ad
consulatum decimum constantii augusti et iuliani caesaris
tertium
  anno urbis septingentesimo fere uicesimoque duobus etiam
mos romae incessit uni prorsus parendi namque octauianus
patre octauio atque adoptione magni auunculi caesaris ac mox
procerum consulto ob uictoriam partium placide exercitam
augusti cognomento dictus illectis per dona militibus atque
annonae curandae specie uulgo ceteros haud difficulter subegit
 eoque modo annis quattuor circiter et quadraginta actis morbo
nolae consumptus adiectis imperio ciuium raetis illyricoque ac
pacata exterarum gentium ferocia nisi germaniae  quamquam
tertius post numam uicto antonio ianum clauserit quod iure
romano quiescentibus bellis accidebat  mores uiro ciuiles
lepidique flagrante haud modice luxuria ludorumque cupidine atque
ad somnum intemperantie  doctorum qui abunde erant
necessariorumque percultor cum eloquentiae studio ac
religionibus mire attineretur  pater patriae ob clementiam ac
tribunicia potestate perpetuo habitus hincque uti deo romae
prouinciisque omnibus per urbes celeberrimas uiuo mortuoque
templa sacerdotes et collegia sacrauere  felix adeo absque
liberis tamen simulque coniugio ut indi scythae garamantes ac
bactri legatos mitterent orando foederi

  dein claudius tiberius nero in augusti liberos e
priuigno redactus arrogatione ubi quae metuebantur satis tuta
animaduertit imperium complexus est cuius nomen astu abnuebat
subdolus et occultior hisque saepe simulando infensus quae
maxime cuperet et insidiose deditus quae odio erant ingenio ad
repentina longe acriore bonis initiis deinde perniciosus
quaesitissimis in omnem fere aetatem sexumque libidinibus atque
atrocius puniens insontes noxios suos pariter externosque 
adhuc dum urbes et conuentus exsecratur capreas insulam
quaesiuerat flagitiis obtentui  quare solutis militiae
artibus direpta pleraque iuris romani nihilque praeter
cappadocas idque inter exordia in prouinciam subactum remoto rege
archelao compressaque gaetulorum latrocinia quae tacfarinate
duce passim proruperant  simul marobodus callide
circumuentus sueborum rex neque minus contractas undique
cohortes praetorias quae dispersae proximis municipiis seu romae
quaeque per domos habebantur in castra apud urbem redegit qua
tenebantur praefecturam appellans uel augens praetorio nam
ceteros paritorum praesidesque augustus instituerat

  igitur claudio febri an insidiis oppresso cum imperium
tres atque uiginti aeui octogesimum uno minus annos egisset
gaius caesar cognomento caligula auentibus cunctis
deligitur maiorum gratiae parentisque  namque per filiam
proauus augustus genere materno agrippa drusus germanici
pater e quo is oriebatur aui erant  quorum modestia atque
immaturo absque octauiani interitu uulgus simul matris
fratrumque quos uario tiberius exitio interceperat
permouebatur  qua causa nitebantur omnes casum tantae
familiae lenire adolescentuli spe tum quia natus in exercitu
unde cognomentum calceamento militari quaesiuerat legionibus
carus acceptusque habebatur  praeterea prudentissimus quisque
similem fore suis credebat quod longe secus quasi naturae lege
quae crebro tamquam ex industria malos e bonis agrestes ex
doctioribus et ceteros huiuscemodi seu contra gignit  quo
demum exemplo sapientium plures caruisse liberis utilius duxere
 ceterum in caligula haudquaquam uero plurimum aberant quippe
qui diu immania animi ita pudore ac parendi specie obtexerat
uti merito uulgaretur neque meliores famulos neque atrociorem
dominum illo fuisse  denique nactus potestatem uti talia
ingenia recens solent anni mensibus egregia ad populum inter
patres cum militibus gessit delataque coniuratione quasi minus
credens praedicauit uix conuenire in eum cuius uita nullius
oneri aut incommodo esset  sed repente caesis primum uario
facinore innocentium paucioribus tamquam beluae hausto sanguine
ingenium exeruit itaque deinceps triennium consumptum cum
senatus atque optimi cuiusque multiplici clade terrarum orbis
foedaretur  quin etiam sororum stupro ac matrimoniis
illudens nobilibus deorum habitu incedebat cum iouem se ob
incestum ex choro autem bacchanali liberum assereret  neque
secus contractis ad unum legionibus spe in germaniam
transgrediendi conchas umbilicosque in ora maris oceani legi
iussit  cum ipse nunc fluxo cultu uenerioque interesset
nunc armatus spolia a se non ex hominibus sed caelestium capi
dictitaret scilicet quod huiuscemodi pisces graecorum dicto
quis augendi omnia studium est nympharum lumina accepisset 
his elatus dominum dici atque insigne regni nectere capiti
tentauerat  qua causa auctore chaerea moti quibus romana
uirtus inerat tanta pernicie rempublicam confosso eo leuare
relatumque excellens bruti facinus eiecto tarquinio foret si per
quirites modo militia exerceretur  uerum ubi ciues desidia
externos barbarosque in exercitum cogere libido incessit
corruptis moribus libertas oppressa atque habendi auctum studium
 interim dum senatus decreto gentem caesarum etiam muliebri
sexu omnemque affinitatem armati persequuntur forte uimius
ortus epiri centurio e cohortibus quae palatium per opportunos
locos obsidebant titum claudium occultantem se repperit deformi
latebra protractatoque eo exclamat apud socios si sapiant
adesse principem  et sane quia uecors erat mitissimus
uidebatur imprudentibus quae res aduersum nefariam patrui
neronis mentem auxilio neque apud fratris filium caligulam
inuidiae fuit quin etiam militares plebisque animos
conciliauerat dum flagrante suorum dominatione ipse contemptui
miserabilior haberetur  talia plerisque memorantibus repente
eum nullo retractante quae aderant turbae circumsistunt
simulque affluebant reliqui militum et uulgi magna uis quod ubi
patres accepere mittunt ocius si ualerent ausum comprimere 
sed postquam uariis tetrisque seditionibus ciuitas cunctique
ordines lacerabantur tamquam ex imperio omnes dedere se 
ita romae regia potestas firmata proditumque apertius mortalium
conatus uacuos a fortuna cassosque esse

  igitur claudius quamquam uentri foede oboediens
uecors iuxta atque immemor pauidusque animi et ignauior esset
pleraque per formidinem tamen egregie consultabat nobilitatis
praecipue consiliis quae metu colebatur quippe stolidorum
ingenia proinde agunt uti monitores sunt  denique bonis
auctoribus compressa per eum uitia ac per galliam drysadarum
famosae superstitiones lata iura quam commodissima curatum
militiae officium retenti fines seu dati imperio romano
mesopotamia per orientem rhenus danubiusque ad septemtrionem et
a meridie mauri accessere prouinciis demptis regibus post iubam
caesaque musulamiorum manus simul ultima occasus britanniae
partes contusae quam solam adiit ostia profectus mari nam
cetera duces curauere  adhuc annonae egestas composita quam
caligula inuexerat dum adactis toto orbe nauigiis peruium mare
theatris curribusque damno publico efficere contendit  neque
secus censu nouato cum senatu motis pluribus lasciuum
adolescentem quem sibi probatum parens asseruerat retinuisset
censorem et liberis patrem debere esse recte adiecerat  ast
ubi messalinae coniugis simulque libertorum delinimentis quibus
semet dediderat in prauum abstractus non illa modo tyrannorum
admissa uerum quae postremum genus mulierum atque seruile quibat
facere uiro amenti dominoque  namque uxor primo passim quasi
iure adulteris utebatur eoque exstincti cum suis plerique
ingenio seu metu abstinentes dum peruagatis mulierum artibus
peti a se petitos criminatur  dehinc atrocius accensa
nobiliores quasque nuptas et uirgines scortorum modo secum
prostituerat coactique mares uti adessent  quod si qui
talia horruerat afficto crimine in ipsum omnemque familiam
saeuiebatur  namque claudium uti supra docuimus natura
performidolosum iniecto metu sui agitabant maxime coniurationis
quo commento liberti etiam quos uellent perditum ibant 
qui primo sceleribus coniuentes ubi pares patronae facti sunt
eam quoque ignaro quasi iubente tamen domino per satellites
interfecere  et sane in id progressa mulier erat uti animi
ac pellicum gratia marito ostiam profecto romae nuptias cum
altero frequentaret et hinc notior dum mirum uidetur apud
imperatorem uiro quam imperatori nuptam esse  ita liberti
potestatem nacti summam stupris exilio caede proscriptionibus
omnia foedabant eoque herilem stultitiam perpulere uti senex
fratris filiam in nuptias concupisceret  quae quamuis
superiore absurdior haberetur iccircoque paria extimesceret
ueneno coniugem interemit  huius anno sexto cum
quattuordecim regnarit octingentesimus urbis mire celebratus
uisusque apud aegyptum phoenix quam uolucrem ferunt anno
quingentesimo ex arabis memoratos locos aduolare atque in aegaeo
mari repente insula ingens emersit nocte qua defectus lunae
acciderat  ceterum funus uti quondam in prisco tarquinio
diu occultatum dum arte mulieris corrupti custodes aegrum
simulant atque ab eo mandatam interim priuigno quem paulo ante
in liberos asciuerat curam reipublicae

  eo modo l domitius nam id certe nomen neroni
patre domitio erat imperator factus est  qui cum longe
adolescens dominatum parem annis uitrico gessisset quinquennium
tamen tantus fuit augenda urbe maxime uti merito traianus
saepius testaretur procul differre cunctos principes neronis
quinquennio quo etiam pontum in ius prouinciae polemonis
permissu redegit cuius gratia polemoniacus pontus appellatur
itemque cottias alpes cottio rege mortuo  quare satis
compertum est neque aeuum impedimento uirtuti esse eam facile
mutari corrupto per licentiam ingenio omissamque adolescentiae
quasi legem perniciosius repeti  namque eo dedecore reliquum
uitae egit uti pigeat pudeatque memorare huiuscemodi quempiam
nedum rectorem gentium fuisse  qui dum psallere per coetus
graecorum inuento in certamen coronae coepisset eo progressus
est uti neque suae neque aliorum pudicitiae parcens ad extremum
amictus nubentium uirginum specie palam senatu dote data
cunctis festa more celebrantibus in manum conueniret lecto ex
omnibus prodigiosis  quod sane in eo leuius aestimandum 
quippe noxiorum uinctis modo pelle tectus ferae utrique sexui
genitalia uultu contrectabat exsector marium maiore flagitio
 atque inter haec matrem etiam contaminauisse plures habent
dum ea quoque ardore dominandi scelere quolibet subici filium
cupit  id ego quamquam scriptoribus diuersa firmantibus uerum
puto  namque ubi mentem inuaserint uitia nequaquam
uerecundiae externis societate humanius datur peccandi
consuetudo noua et eo dulciora affectans ad extremum in suos
agit  quod his proditum magis dum quasi quodam progressu
illa per alteros ad patrui nuptias atque alienorum cruciatibus
mariti exitium hic paulatim ad sacerdotem uestae deinde se
postremo uterque in sui scelus processerint  neque
blandimentis talibus tamen coalescere potuere sed eo praeceps
dati dum insidiantur inuicem mater praeuersa interiit 
igitur cum omne ius fasque parricidio triuisset ac magis magisque
in optimos saeuiretur coniurauere plures uaria sane tempestate
ad liberandam rempublicam  quis proditis caesisque immanior
urbem incendio plebem feris uulgo missis senatum pari morte
tollere decreuerat noua sede regno quaesita maximeque incitante
legato parthorum qui forte inter epulas aulicis uti mos est
canentibus cum sibi citharistam poposcisset responso dato
liberum esse adiecerat sumeret ipse quem uellet e suis
ostentans qui conuiuio aderant quod liber sub imperio nullus
haberetur  ac ni galba qui hispaniae praesidebat cognito
mandatum sui exitium quamquam senecta aetate imperio correpto
subuenisset tantum facinus haud dubie patraretur  uerum
eius aduentu desertus undique nisi ab spadone quem quondam
exsectum formare in mulierem tentauerat semet ictu transegit
cum implorans percussorem diu ne ad mortem quidem meruisset
cuiusquam officium

 hic finis caesarum genti fuit quem fore prodigiorum multa
denuntiauere praecipueque eorum praediis arescens lauri nemus
dicatum triumphantibus atque interitus gallinarum quae adeo
multae albaeque erant aptioresque religionibus ut iis romae
habeatur hodie locus

  at galba haud secus nobilis e gente clarissima
sulpiciorum ubi romam ingressus est quasi luxuriae aut etiam
crudelitati auxilio uentitauisset rapere trahere uexare ac
foedum in modum uastare cuncta et polluere  quis rebus
intestabilior dum grauius offendunt quos mollius consultaturos
spes erat simul quia opes militum nimis pecuniae cupidus
attenuauerat othone auctore interficitur qui praelatum
adoptione eius pisonem impatientius dolens accensas cohortes
armatasque in forum deduxerat  quo cum lorica tectus galba
tumultum leniturus contenderet ad lacum curtium caesus est mense
imperii ac die septimo

  igitur saluius otho neroni quondam criminose
familiaris haud multo fine adolescentiae grandior potentiam
inuadit  qua dies fere quinque et octoginta praecognitis
moribus potitus postquam a uitellio qui e gallia descenderat
ueronensi proelio pulsus est mortem sibimet consciuit

  ita ad aulum uitellium potestas delata quae progressu
funestior talibus initiis foret si uespasianus aliquamdiu
iudaeorum bello quod neronis iussu susceperat impensius
attineretur  is ubi gesta per galbam ipsumque oppressum
accepit simul quoniam legati moesiae pannonicique exercitus
hortantium uenerant imperium capit  namque milites
praedicti postquam othonem praetoriis uitellium germanicianis
legionibus factum comperere aemuli ut inter se solent ne
dissimiles uiderentur uespasianum perpulere in quem iam
syriacae cohortes ob egregia uitae consenserant  quippe
uespasianus noua senator familia reatinis maioribus industria
rebusque pacis ac militiae longe nobilis habebatur  huius
legatorum in italiam transgressu fusisque apud cremonam suis
uitellius ab sabino urbi praefecto uespasiani fratre sestertium
milies pepigerat arbitris militibus imperio decedere sed
postquam mox circumuentum se nuntio ratus est quasi renouato
furore ipsum ceterosque aduersae partis cum capitolio quod
saluti remedium ceperant cremauit  ast ubi uera esse ac
propinquare hostes patefactum est productus e tugurio quo se
abdiderat ianitoris iniecto laqueo parricidarum more ad scalas
gemonias perque eas pertractus simul ictibus quantum quisque
ualuerat confosso corpore in tiberim deicitur tyrannidis octauo
mense annos natus septuaginta et quinque amplius  hi omnes
quos paucis attigi praecipueque caesarum gens adeo litteris
culti atque eloquentia fuere ut ni cunctis uitiis absque
augusto nimii forent tantae artes profecto texissent modica
flagitia  quis rebus quamquam satis constet praestare mores
tamen bono cuique praesertim summo rectori utroque si queat
iuxta opus sin aliter uitae proposito immensum regrediente
elegantiae saltem atque eruditionis sumat auctoritatem

  hoc item ex genere uespasianus sanctus omnia
facundiae haud egens promendis quae senserat exsanguem diu
fessumque terrarum orbem breui refecit  namque primum
satellites tyrannidis nisi qui forte atrocius longe
processerant flectere potius maluit quam excruciatos delere
prudentissime ratus nefaria ministeria a pluribus metu curari
 dein coniurationum multas scelere inulto abscedere
patiebatur comiter uti erat stultitiae coarguens qui
ignorarent quanta moles molestiaque imperio inesset  simul
diuinis deditus quorum uera plerisque negotiis compererat
successores fidebat liberos titum ac domitianum fore 
praeterea legibus aequissimis monendoque quodque uehementius
est uitae specie uitiorum plura aboleuerat  infirmus tamen
uti quidam praue putant aduersum pecuniam cum satis constet
aerarii inopia ac labe urbium nouas eum neque aliquamdiu postea
habitas uectigalium pensiones exquisiuisse  namque romae
capitolium quod conflagrauisse supra memorauimus aedes pacis
claudii monumenta amphitheatri tanta uis multaque alia ac forum
coepta seu patrata  adhuc per omnes terras qua ius romanum
est renouatae urbes cultu egregio uiaeque operibus maximis
munitae et cauati montes per flaminiam prono transgressui 
quae tot tantaque breui confecta intactis cultoribus prudentiam
magis quam auaritiam probauere simul censu more ueterum exercito
senatu motus probrosior quisque ac lectis undique optimis uiris
mille gentes compositae cum ducentas aegerrime repperisset
exstinctis saeuitia tyrannorum plerisque  ac bello rex
parthorum uologesus in pacem coactus atque in prouinciam syria
cui palaestinae nomen iudaeique annitente filio tito quem
transgrediens in italiam reliquerat externae militiae moxque
uictorem praefectura praetorio extulerat  unde etiam is
honos ingens a principio tumidior atque alter ab augusto
imperio fuit  uerum hac tempestate dum honorum honestas
despectatur mixtique bonis indocti ac prudentibus inertes sunt
fecere nomen plerique potentia uacuum insolensque miseris
subiectum pessimo cuique et annonae specie rapax

  ceterum titus postquam imperium adeptus est
incredibile quantum quem imitabatur anteierit praesertim
litteris clementiaque ac muneribus  denique cum concessa per
priores principes firmari ab insequentibus mos esset simul
imperium cepit talia possidentibus edicto sponte cauit
prospexitque  neque minus sancte facilis in tuendis qui
forte in se coniurauissent adeo ut cum amplissimi ordinis duo
abnuere cogitatum scelus nequirent patresque censuissent de
confessis supplicium sumendum deductos in spectaculum se
utrimque assidere iusserit petitoque ex industria gladiatoris
quorum pugnae uisebantur gladio quasi ad explorandam aciem uni
atque alteri committeret  quis perculsis et constantiam
mirantibus uidetisne inquit potestates fato dari frustraque
tentari facinus potiundi spe uel amittendi metu  ita
biennio post ac menses fere nouem amphitheatri perfecto opere
lautusque ueneno interiit anno aeui quadragesimo cum eius pater
septuagesimo obisset imperator decennii huius sane mors adeo
prouinciis luctui fuit uti generis humani delicias appellantes
orbatum orbem deflerent

  igitur domitianus fratris atque imperatoris optimi
nece priuato scelere publicoque amentior simul maculosae
adolescentiae praedas caedem supplicia agere occepit  maior
libidinum flagitio ac plus quam superbe utens patribus quippe
qui se dominum deumque dici coegerit quod confestim ab
insequentibus remotum ualidius multo posthac deinceps rettulere
 sed domitianus primo clementiam simulans neque adeo iners
domi belloque tolerantior uidebatur  idcircoque dacis et
cattorum manu deuictis septembrem octobremque menses germanici
superiorem e suo nomine alterum appellauerat multaque operum
inchoata per patrem uel fratris studio atque inprimis capitolium
absoluit  dehinc atrox caedibus bonorum segnisque ridicule
remotis procul omnibus muscarum agmina persequebatur postquam ad
libidinem minus uirium erat cuius foedum exercitium graecorum
lingua  uocabat  hincque iocorum pleraque nam
percontanti cuidam quispiamnet in palatio esset responsum ne
musca quidem nisi forte apud palaestram  is ergo magis
magisque saeuitia nimius eoque suspectior etiam suis libertorum
consilio uxore non ignara quae amorem histrionis uiro
praetulerat poenas luit quinto et quadragesimo uitae anno
dominationis circiter quintodecimo  at senatus gladiatoris
more funus ferri radendumque nomen decreuit  quo moti
milites quibus priuatae commoditates dispendio publico largius
procedunt auctores necis ad supplicium petere more suo
seditiosius coeperunt  qui uix aegreque per prudentes
cohibiti tandem in gratiam optimatum conuenere  neque minus
per se moliebantur bellum quod his conuersum imperium maestitiae
erat ob amissionem praedarum per dona munifica

 hactenus romae seu per italiam orti imperium rexere hinc
aduenae quoque nescio an ut in prisco tarquinio longe meliores
 ac mihi quidem audienti multa legentique plane compertum
urbem romam externorum uirtute atque insitiuis artibus praecipue
creuisse

  quid enim nerua cretensi prudentius maximeque
moderatum  qui cum extrema aetate apud sequanos quo tyranni
decessit metu imperium arbitrio legionum cepisset ubi perspexit
nisi a superioribus robustioribusque corpore animoque geri non
posse mense sexto ac decimo semet eo abdicauit dedicato prius
foro quod appellatur peruium quo aedes mineruae eminentior
consurgit et magnificentior  id cum semper egregium sit
metiri quantum queas neque ambitione praeceps agi tum in
imperio cuius adeo cupidi mortales sunt ut id uel ultima
senectus auide petat  huc accedit quod suffecti uirtute
quantus consilio esset magis magisque patefecit

  namque ulpium traianum italica urbe hispaniae
ortum amplissimi ordinis tamen atque etiam consulari loco
arrogatum accepit dedit  hoc aegre clarior domi seu militiae
reperietur  quippe primus aut solus etiam uires romanas trans
istrum propagauit domitis in prouinciam dacorum pileatis
satisque nationibus decibalo rege ac sardonios simul ad ortum
solis cunctae gentes quae inter indum et euphratem amnes
inclitos sunt concussae bello atque imperati obsides persarum
regi nomine cosdroe et inter ea iter conditum per feras gentes
quo facile ab usque pontico mari in galliam permeatur 
castra suspectioribus atque opportunis locis exstructa ponsque
danubio impositus ac deductae coloniarum pleraeque  adhuc
romae a domitiano coepta forum atque alia multa plusquam
magnifice coluit ornauitque et annonae perpetuae mire consultum
reperto firmatoque pistorum collegio simul noscendis ocius quae
ubique e republica gerebantur admota media publici cursus 
quod equidem munus satis utile in pestem orbis romani uertit
posteriorum auaritia insolentiaque nisi quod his annis suffectae
uires illyrico sunt praefecto medente anatolio  adeo boni
maliue in republica nihil est quod in diuersum traduci nequeat
moribus praesidentium  aequus clemens patientissimus atque in
amicos perfidelis quippe qui surae familiari opus sacrauerit
quae suranae sunt  usque eo innocentiae fidens uti
praefectum praetorio suburanum nomine cum insigne potestatis
uti mos erat pugionem daret crebro monuerit tibi istum ad
munimentum mei committo si recte agam sin aliter in me magis
quod moderatorem omnium uel errare minus fas sit  quin
etiam uinolentiam quo uitio uti nerua angebatur prudentia
molliuerat curari uetans iussa post longiores epulas  his
uirtutibus acto imperio annos prope uiginti cum terrae motu
graui apud antiochiam ceteraque syriae extremis afficeretur
rogatu patrum italiam repetens morbo periit grandaeua aetate
ascito prius ad imperium hadriano ciui propinquoque  abhinc
diuisa nomina caesarum atque augusti inductumque in rempublicam
uti duo seu plures summae potentiae dissimiles cognomento ac
potestate dispari sint  quamquam alii plotinae traiani
coniugis fauore imperium assecutum putent quae uiri testamento
heredem regni institutum simulauerat

  igitur aelius hadrianus eloquio togaeque studiis
accommodatior pace ad orientem composita romam regreditur 
ibi graecorum more seu pompilii numae caerimonias leges gymnasia
doctoresque curare occepit  adeo quidem ut etiam ludum
ingenuarum artium quod athenaeum uocant constitueret  atque
initia cereris liberaeque quae eleusina dicitur atheniensium
modo roma percoleret  deinde uti solet tranquillis rebus
remissior rus proprium tibur secessit permissa urbe lucio aelio
caesari  ipse uti beatis locupletibus mos palatia
exstruere curare epulas signa tabulas pictas postremo omnia
satis anxie prospicere quae luxus lasciuiaeque essent  hinc
orti rumores mali iniecisse stupra puberibus atque antinoi
flagrauisse famoso ministerio neque alia de causa urbem conditam
eius nomine aut locasse ephebo statuas  quae quidem alii pia
uolunt religiosaque quippe hadriano cupiente fatum producere
cum uoluntarium ad uicem magi poposcissent cunctis
retractantibus antinoum obiecisse se referunt hincque in eum
officia supra dicta  nos rem in medio relinquemus quamquam in
remisso ingenio suspectam aestimantes societatem aeui longe
imparilis  interim aelio caesare mortuo cum ipse animo
parum ualeret idcircoque despectui haberetur ad creandum
caesarem patres conuocat  quibus propere accurrentibus forte
antoninum conspexit senis soceri aut genitoris anxios gressus
leuantem manu quo mire oblectatus adoptatum legibus caesarem
iubet statimque ab eo senatus cui ludibrio fuerat magnam
partem necari  neque multo post apud baias tabe interiit
anno imperii absque mense uicesimo secundo senecta uiridiore
 at patres ne principis oratu quidem ad diui honorem eidem
deferendum flectebantur tantum amissos sui ordinis tot uiros
maerebant  sed postquam subito prodiere quorum exitium
dolori erat quique suos complexi censent quod abnuerant

  atque aurelio antonino cognomentum pii hunc fere
nulla uitiorum labes commaculauit  uir ueterrimae familiae
e lanuuino municipio senator urbis  adeo aequalis probisque
moribus uti plane docuerit neque iugi pace ac longo otio
absoluta ingenia corrumpi eoque demum fortunatas urbes fore si
regna sapientiae sint  denique annis quibus publica egit
uiginti idem mansit celebrato magnifice urbis nongentesimo 
nisi forte triumphorum expertem socordiae uidetur quod longe
secus est cum maius haud dubie sit neque quemquam turbare ausum
composita neque ipsum ostentandi sui bellum fecisse quietis
gentibus  quin etiam maribus frustratus filiae uiro
reipublicae consultauit

  namque m boionium qui aurelius antoninus habetur
eodem oppido pari nobilitate philosophandi uero eloquentiaeque
studiis longe praestantem in familiam atque imperium asciuit
 cuius diuina omnia domi militiaeque facta consultaque quae
imprudentia regendae coniugis attaminauit quae in tantum
petulantiae proruperat ut in campania sedens amoena litorum
obsideret ad legendos ex nauticis quia plerumque nudi agunt
flagitiis aptiores  igitur aurelius socero apud lorios anno
uitae post quintum et septuagesimum mortuo confestim fratrem
lucium uerum in societatem potentiae accepit  eius ductu
persae cum primum superauissent ad extremum triumpho cessere
rege uologeso  lucius paucis diebus moritur hincque materies
fingendi dolo consanguinei circumuentum  quem ferunt cum
inuidia gestarum rerum angeretur fraudem inter coenam
exercuisse  namque lita ueneno cultri parte uuluae frustum
quod de industria solum erat eo praecidit consumptoque uno uti
mos est inter familiares alterum qua uirus contigerat germano
porrexit  haec in tanto uiro credere nisi animi ad scelus
proni non queunt  quippe cum lucium satis constet altini
uenetiae urbe morbo consumptum tantumque marco sapientiae
lenitudinis innocentiae ac litterarum fuisse ut is marcomannos
cum filio commodo quem caesarem suffecerat petiturus
philosophorum turba obtestantium circumfunderetur ne expeditioni
aut pugnae se prius committeret quam sectarum ardua ac
perocculta explanauisset  ita incerta belli in eius salute
doctrinae studiis metuebantur tantumque illo imperante floruere
artes bonae ut illam gloriam etiam temporum putem  legum
ambigua mire distincta uadimoniorumque sollemni remoto
denuntiandae litis operiendaeque ad diem commode ius introductum
 data cunctis promiscue ciuitas romana multaeque urbes
conditae deductae repositae ornataeque atque inprimis poenorum
carthago quam ignis foede consumpserat asiaeque ephesus ac
bithyniae nicomedia constratae terrae motu aeque ac nostra
aetate nicomedia cereali consule  triumphi acti ex
nationibus quae regi marcomaro ab usque urbe pannoniae cui
carnuto nomen est ad media gallorum protendebantur  ita
anno imperii octauo decimoque aeui ualidior uendobonae interiit
maximo gemitu mortalium omnium  denique qui seiuncti in
aliis patres ac uulgus soli omnia decreuere templa columnas
sacerdotes

  at filius saeua a principio dominatione detestabilior
habebatur praecipue per maiorum controuersam memoriam quae
posteris usque eo grauis est ut absque communi in impios odio
quasi corruptores generis exsecrabiliores sint  bello plane
impiger quo in quados prospere gesto septembrem mensem commodum
appellauerat  moenia romae potentia uix digna lauandi usui
instituit  immiti prorsus feroque ingenio adeo quidem uti
gladiatores specie depugnandi crebro trucidaret cum ipse ferro
obiecti mucronibus plumbeis uterentur  cumque eo modo plures
confecisset forte eum scaeua nomine audacia ac robore corporis
pugnandique arte peruigens ab studio tali deterruit qui spreto
gladio quem inutilem cernebat sufficere utrique ait quo
armabatur ipse  eo metu ne inter congressum uti solet
extorto pugione conficeretur scaeuam remouit atque ad alios
formidolosior in feras beluasque ferociam conuertit  quis
rebus cum insatiabilem sanguinis cuncti horrescerent coniurauere
in eum maxime proximus quippe dominationi adeo fidus nemo
ipsique satellites dum incestam mentem pronamque in saeuitiam
cauent a quibus eorum potentia sustentatur quoquomodo subruere
tutius putant et commodum quidem primo occultatius ueneno
petiuere anno regni tertio fere atque decimo  cuius uis
frustrata per cibum quo se casu repleuerat cum tamen alui
dolorem causaretur auctore medico principe factionis in
palaestram perrexit  ibi per ministrum ungendi nam forte is
quoque e consilio erat faucibus quasi arte exercitii bracchiorum
nodo ualidius pressis exspirauit  quo cognito senatus qui
ob festa ianuariorum frequens primo luci conuenerat simul plebes
hostem deorum atque hominum radendumque nomen sanxere
confestimque praefecto urbi aulo heluio pertinaci imperium
defertur

  hic doctrinae omnis ac moribus antiquissimis immodice
parcus curios aequauerat fabriciosque  eum milites quis
exhausto iam perditoque orbe satis uidetur nihil impulsore didio
foede iugulauere octogesimo imperii die

  at didius an saluius iulianus fretus
praetorianis quos in societatem promissis magnificentioribus
perpulerat ex praefectura uigilum ad insignia dominatus
processit  genus ei pernobile iurisque urbani praestans
scientia quippe qui primus edictum quod uarie inconditeque a
praetoribus promebatur in ordinem composuerit  hincque satis
compertum cohibendae cupidini ingenium ni iuuet eruditionem
imbecillem esse  cum praeceptor et asper quidem rectius
uiuendi in facinus processerit quod nouo supplicio plectendum
ediderat neque cupito tamen potitus diu namque eum acceptis
illico quae acciderant septimius seuerus qui forte syriae
legatus in extremis terris bellum gerebat imperator creatus
pontem proxime miluium acie deuicit missique qui fugientem
insequerentur apud palatium romae obtruncauere

  igitur septimius pertinacis nece simul flagitiorum
odio dolore atque ira commotior cohortes praetorias statim
militia exemit cunctisque partium caesis heluium senatusconsulto
inter diuos refert saluii nomen atque eius scripta factaue
aboleri iubet quod unum effici nequiuit  tantum gratia
doctarum artium ualet ut scriptoribus ne saeui mores quidem ad
memoriam officiant  quin etiam mors huiuscemodi ipsis
gloriae exsecrationi actoribus est  cum omnes praecipueque
posteri sic habent illa ingenia nisi publico latrocinio ac per
dementiam opprimi non potuisse  quo bonis omnibus ac mihi
fidendum magis qui rure ortus tenui atque indocto patre in haec
tempora uitam praestiti studiis tantis honestiorem  quod
equidem gentis nostrae reor quae fato quodam bonorum parce
fecunda quos eduxerit tamen quemque ad sua celsos habet uelut
seuerum ipsum quo praeclarior in republica fuit nemo quem
quamquam exacta aetate mortuum iustitio elogioque lugendum
sanxere struentes illum iustum nasci aut emori minime
conuenisse  scilicet quod corrigendis moribus nimium
postquam ad ueterum innocentiam quasi mentium sanitatem
peruenerant clementem habuere  ita honestas quae principio
anxia habetur ubi contigerit uoluptati luxuriaeque est
pescennium nigrum apud cyzicenos clodium albinum lugduni uictos
coegit mori  quorum prior aegyptum dux obtinens bellum
mouerat spe dominationis alter pertinacis auctor occidendi cum
eo metu in britannos quam prouinciam a commodo meruerat
transmittere niteretur in gallia inuaserat imperium  horum
infinita caede crudelior habitus et cognomento pertinax quamquam
ob uitae parsimoniam similem ipsum magis asciuisse plures
putent nobis mens ad credendum prona acerbitati impositum 
nam cum quidam hostiam quem tamen uti bellis ciuilibus solet
condicio loci ad albinum detulerat causa exposita nouissime
conclusisset quid quaeso faceres si tu esses  ille
respondit ea perferrem quae tu quo dicto factoque durius
nihil bonis cum sanctique huiuscemodi dissensiones quamuis
studiosius coeptas fortunae increpent magisque in protegendis
quam ad perdendos ciues uerum corrumpi patiantur  at iste
delendarum cupidus factionum quo deinceps mitius ageret
necessitudinem facti ulcisci maluit ne paulatim spe ueniae in
labem publicam per coniurationes procederetur ad quas uitio
temporum animos pronos intelligebat neque ego abnuo ea
delictorum quae grassari immodice coeperint plus paene quam
seuere excidenda esse  felix ac prudens armis praecipue
adeo ut nullo congressu nisi uictor discesserit auxeritque
imperium subacto persarum rege nomine aggaro  neque minus
arabas simul adortus ut est in dicionem redegit prouinciae
modo  adiabena quoque ni terrarum macies despectaretur in
tributarios concessisset  ob haec tanta arabicum
adiabenicum et parthici cognomento patres dixere  his maiora
aggressus britanniam quoad ea utilis erat pulsis hostibus muro
muniuit per transuersam insulam ducto utrimque ad finem oceani
 quin etiam tripoli cuius lepti oppido oriebatur bellicosae
gentes submotae procul  quae factu ardua facilius eo
patrabantur quo implacabilis delictis strenuum quemque praemiis
extollebat  denique ne parua latrocinia quidem impunita
patiebatur in suos animaduertens magis quod uitio ducum aut
etiam per factionem fieri uir experiens intelligeret 
philosophiae declamandi cunctis postremo liberalium deditus
studiis idemque abs se texta ornatu et fide paribus composuit
 legum conditor longe aequabilium huic tanto domi forisque
uxoris probra summam gloriae dempsere quam adeo famose complexus
est uti cognita libidine ac ream coniurationis retentauerit
 quod cum infimo turpe tum potentibus et illi magis cui non
priuati neque singuli aut flagitiosi uerum imperia et exercitus
atque ipsa uitia concessere  nam cum pedibus aeger bellum
moraretur idque milites anxie ferrent eiusque filium bassianum
qui caesar una aderat augustum fecissent in tribunal se ferri
adesse omnes imperatoremque ac tribunos centuriones et
cohortes quibus auctoribus acciderat sisti reorum modo iussit
 quo metu cum stratus humi uictor tantorum exercitus ueniam
precaretur sentitisne inquit pulsans manu caput potius
quam pedes imperare  neque multo post in britanniae
municipio cui eboraci nomen annis regni duodeuiginti morbo
exstinctus est  ortus medie humili primo litteris dehinc
imbutus foro quo parum commodante uti rebus artis solet dum
tentat aut exquirit uaria melioraque conscendit imperium 
ibi grauiora expertus laborem curas metum et incerta prorsus
omnia quasi testis uitae mortalium cuncta inquit fui
conducit nihil  funus quod liberi geta bassianusque romam
detulerant mire celebratum illatumque marci sepulcro quem
adeo percoluerat ut eius gratia commodum inter diuos referri
suaserit fratrem appellans bassianoque antonini uocabulum
addiderit quod ex illo post multos dubiosque euentus auspicia
honorum cepisset patrocinio fisci  deinde laborantibus
secundarum initia earumque auctores memoriae sunt

 at posteri quasi bellum inter se mandatis accepissent
confestim secessere ita geta cui nomen paterno ab auo erat cum
eius modestiore ingenio frater angeretur obsessus interiit
 quae uictoria papiniani exitio foedior facta ut sane putant
memoriae curiosi quippe quem ferunt illo temporis bassiani
scrinia curauisse monitumque uti mos est destinanda romam quam
celerrime componeret dolore getae dixisse haudquaquam pari
facilitate uelari parricidium qua fieret iccircoque morte
affectum  sed haec improbe absurda sunt cum constet satis
praefecturam praetorio gessisse neque incondite illum uirum
tantam contumeliam imponere potuisse cui amori ac magisterio
erat

  ceterum antoninus incognita munerum specie plebem
romanam adficiens quod indumenta in talos demissa largiretur
caracalla dictus cum pari modo uesti antoninianas nomen e
suo daret  alamannos gentem populosam ex equo mirifice
pugnantem prope moenum amnem deuicit patiens communis
tranquillusque pari fortuna et eodem matrimonio quo pater 
namque iuliam nouercam cuius facinora supra memoraui forma
captus coniugem affectauit cum illa factiosior aspectui
adolescentis praesentiae quasi ignara semet dedisset intecto
corpore asserentique uellem si liceret uti petulantius
muito quippe quae pudorem uelamento exuerat respondisset
libet plane licet  aegypti sacra per eum deportata romam
atque aucta urbs magno accessu uiae nouae et ad lauandum absoluta
opera pulchri cultus  quibus confectis cum syriam
circumgrederetur apud edessam anno potentiae sexto moritur 
corporis reliqua luctu publico relata romam atque inter antoninos
funerata sunt

  dehinc opilius macrinus qui praefecturam praetorio
gerebat imperator eiusdemque filius diadumenus nomine caesar a
legionibus appellantur  quibus eo quod ingens amissi
principis desiderium erat adolescentem antoninum uocauere 
horum nihil praeter saeuos atque inciuiles animos interim
reperimus  qua gratia mensibus ferme quattuor ac decem uix
retento imperio per quos creati fuerant interfecti sunt

  accitusque marcus antoninus bassiano genitus qui
patre mortuo in solis sacerdotium quem heliogabalum syri uocant
tamquam asylum insidiarum metu confugerat hincque
heliogabalus dictus translatoque romam dei simulacro in
palatii penetralibus altaria constituit  hoc impurius ne
improbae quidem aut petulantes mulieres fuere quippe orbe toto
obscoenissimos perquirebat uisendis tractandisue artibus
libidinum ferendarum  haec cum augerentur in dies ac magis
magisque alexandri quem comperta opilii nece caesarem nobilitas
nuncupauerat amor cumularetur in castris praetoriis tricesimo
regni mense oppressus est

  statimque aurelio alexandro syriae orto cui duplex
caesarea et arce nomen est militibus quoque annitentibus augusti
potentia delata  qui quamquam adolescens ingenio supra
aeuum tamen confestim apparatu magno bellum aduersum xerxem
persarum regem mouet quo fuso fugatoque in galliam maturrime
contendit quae germanorum direptionibus tentabatur  ibi
tumultuantes legionum plerasque constantissime abiecit quod in
praesens gloriae mox exitio datum est  nam cum tantae
seueritatis uim milites inhorrescunt unde etiam seueri
cognomentum accesserat agentem casu cum paucis uico britanniae
cui uocabulum sicilia trucidauere  opus urbi florentissimum
celebrio fabricatus est matrisque cultu quae nomine mammaea
erat plus quam pius  adhuc domitium ulpianum quem
heliogabalus praetorianis praefecerat eodem honore retinens
paulloque inter exordia patriae reddito iuris auctoribus
quantus erga optimos atque aequi studio esset edocuit  neque
ultra annos tredecim imperio functus rempublicam reliquit
firmatam undique  quae iam tum a romulo ad septimium certatim
euolans bassiani consiliis tamquam in summo constitit  quo
ne confestim laberetur alexandri fuit abhinc dum dominandi suis
quam subigendi externos cupientiores sunt atque inter se
armantur magis romanum statum quasi abrupto praecipitauere
immissique in imperium promiscue boni malique nobiles atque
ignobiles ac barbariae multi  quippe ubi passim confusaque
omnia neque suo feruntur modo quique fas putant uti per turbam
rapere aliena officia quae regere nequeunt et scientiam
bonarum artium foede corrumpunt  ita fortunae uis licentiam
nacta perniciosa libidine mortales agit quae diu quidem uirtute
uti muro prohibita postquam paene omnes flagitiis subacti sunt
etiam infimis genere institutoque publica permisit

  namque gaius iulius maximinus praesidens
trebellicae primus e militaribus litterarum fere rudis
potentiam cepit suffragiis legionum  quod tamen etiam patres
dum periculosum existimant inermes armato resistere
approbauerunt filiusque eius pari nomine gaius iulius maximinus
caesar factus est

  quis biennium summae potitis haud incommode proelio
gesto contra germanos repente antonius gordianus africae
proconsul ab exercitu princeps apud thydri oppidum absens fit
 quo ut accitus peruenit tamquam ea re creatus foret
seditione excipitur qua lenita facile carthaginem petit  ibi
cum auertendis prodigiis quorum metu haud inaniter angebatur
rem diuinam solitis ageret repente hostia partum edidit  id
haruspices atque ipse maxime nam huius scientiae usu immodice
prudens erat ita accepere illum quidem destinatum neci uerum
liberis pariturum imperium progressique coniectu longius liberi
quoque exitum denuntiauere mitem atque innoxium praefantes fore
ut illud pecus nec diuturnum tamen subiectumque insidiis 
interim romae comperto gordiani interitu hortante domitio urbi
praefectus reliquique iudices uulgo caeduntur per praetorias
cohortes  quippe gordianus postquam delatum sibi imperium
cognouit praemia amplum in modum ostentans romam legatos ac
litteras destinauerat quibus necato eo frustratos se milites
angebantur genus hominum pecuniae cupidius fidumque ac bonum
solo quaestu  at senatus metuens ne nullis rectoribus specie
captae urbis atrociora acciderent primo potestatum uices mox
conscriptis iunioribus clodium pupienum caecilium balbinum
caesares constituit

  iisdemque per africam diebus milites gordianum
gordiani filium qui forte contubernio patris praetextatus ac
deinceps praefectus praetorio intererat augustum creauere neque
sane factum nobilitas aspernata  denique accito eo inter
implana urbis atque ipso sinu praetoriae manus acie deletae per
gladiatorum familias tironumque exercitum  dum haec romae
geruntur iulii maximini quos forte ea tempestate thracia
retinebat acceptis quae euenerant italiam propere petunt 
eos pupienus aquileiae obsidione confecit postquam proelio
uictos reliqui paulatim deseruerant  horum imperio ad
biennium per huiuscemodi moras annus quaesitus  neque multo
post tumultu militarium clodio caecilioque romae intra palatium
caesis gordianus solus regnum obtinuit  eoque anno lustri
certamine quod nero romam induxerat aucto firmatoque in persas
profectus est cum prius iani aedes quas marcus clauserat
patentes more ueterum fecisset  ibi gesto insigniter bello
marci philippi praefecti praetorio insidiis periit sexennio
imperii

  igitur marcus iulius philippus arabs thraconites
sumpto in consortium philippo filio rebus ad orientem compositis
conditoque apud arabiam philippopoli oppido romam uenere
exstructoque trans tiberim lacu quod eam partem aquae penuria
fatigabat annum urbis millesimum ludis omnium generum celebrant
 et quoniam nomen admonuit mea quoque aetate post mille
centesimus consule philippo excessit nullis ut solet
sollemnibus frequentatus adeo in dies cura minima romanae urbis
 quod equidem denuntiatum ferunt illo tempore prodigiis
portentisque ex quis unum memorare breui libet  nam cum
pontificum lege hostiae mactarentur suis utero maris feminarum
genitalia apparuere  id haruspices solutionem posterorum
portendere uitiaque fore potiora interpretati  quod
frustratum iri aestimans imperator philippus tum quia forte
praeteriens filii similem pro meritorio ephebum conspexerat usum
uirilis scorti remouendum honestissime consultauit 
uerumtamen manet quippe condicione loci mutata peioribus
flagitiis agitatur dum auidius periculosa quibusque prohibentur
mortales petunt  huc accedit quod longe aliud etruscorum
artes cecinerant quae bonis parte plurima iacentibus mollissimum
quemque beatum fore asserebant  eos ego ignorasse uerum
plane puto etenim quamuis rerum omnium prospero successu pudore
amisso tamen fortunatus esse quis potest cum eodem retento
cetera tolerabilia sint  his actis filio urbi relicto ipse
quamquam debili per aetatem corpore aduersum decium profectus
ueronae cadit pulso amissoque exercitu  quis romae compertis
apud castra praetoria filius interficitur annos potentiae
quinque egere

  at decius sirmiensium uico ortus militiae gradu ad
imperium conspirauerat laetiorque hostium nece filium etruscum
nomine caesarem facit statimque eo in illyrios praemisso romae
aliquantum moratur moenium gratia quae instituit dedicandorum
 et interea ad eum iotapiani qui alexandri tumens stirpe per
syriam tentans noua militum arbitrio occubuerat ora uti mos
est inopinato deferuntur simulque per eos dies lucio prisco
qui macedonas praesidatu regebat delata dominatio gothorum
concursu postquam direptis thraciae plerisque illo peruenerant
 qua causa decio quam potuit maturrime roma digresso iulius
ualens cupientissimo uulgo imperium capit uerum utrique mox
caesi cum priscum nobilitas hostem patriae censuisset  decii
barbaros trans danubium persectantes bruti fraude cecidere
exacto regni biennio  sed deciorum mortem plerique illustrem
ferunt namque filium audacius congredientem cecidisse in acie
patrem autem cum perculsi milites ad solandum imperatorem multa
praefarentur strenue dixisse detrimentum unius militis parum
uideri sibi ita refecto bello cum impigre decertaret interisse
pari modo

  haec ubi patres comperere gallo hostilianoque
augusta imperia uolusianum gallo editum caesarem decernunt
 dein pestilentia oritur qua atrocius saeuiente hostilianus
interiit gallo uolusianoque fauor quaesitus quod anxie
studioseque tenuissimi cuiusque exsequias curarent

  igitur his romae morantibus aemilius aemilianus
summam potestatem corruptis militibus arripuit  ad quem
expugnandum profecti interamnae ab suis caeduntur spe praemii
maioris ab aemilio cui nullo labore seu detrimento uictoria
obueniebat simul quia immodici per luxum lasciuiamque officia
beneuolentiae corruperant  his sane omnibus biennium
processit nam aemilianus quoque tres menses usus modesto imperio
morbo absumptus est cum proceres primo hostem dein exstinctis
superioribus pro fortuna uti solet augustum appellauissent

  at milites qui contracti undique apud raetias ob instans
bellum morabantur licinio ualeriano imperium deferunt 
qui quamquam genere satis claro tamen uti mos etiam tum erat
militiam sequebatur  eius filium gallienum senatus caesarem
creat statimque tiberis adulta aestate diluuii facie inundauit
 prudentes perniciosum reipublicae cecinere adolescentis fluxo
ingenio quia etruria accitus uenerat unde amnis praedictus
quod equidem confestim euenit  nam cum eius pater bellum per
mesopotamiam anceps diuturnumque instruit persarum regis cui
nomen sapor erat dolo circumuentus foede laniatus interiit
imperii sexto anno senecta robustiore

  sub idem tempus licinius gallienus cum a gallia
germanos strenue arceret in illyricum properans descendit 
ibi ingebum quem curantem pannonios comperta ualeriani clade
imperandi cupido incesserat mursiae deuicit moxque regalianum
qui receptis militibus quos mursina labes reliquos fecerat
bellum duplicauerat  his prospere ac supra uota cedentibus
more hominum secundis solutior rem romanam quasi naufragio dedit
cum salonino filio cui honorem caesaris contulerat adeo uti
thraciam gothi libere pergressi macedonas achaeosque et asiae
finitima occuparent mesopotamiam parthi orienti latrones seu
mulier dominaretur alemannorum uis tunc aeque italiam francorum
gentes direpta gallia hispaniam possiderent uastato ac paene
direpto tarraconensium oppido nactisque in tempore nauigiis pars
in usque africam permearet et amissa trans istrum quae
traianus quaesiuerat  ita quasi uentis undique saeuientibus
paruis maxima ima summis orbe toto miscebantur  simulque
romam pestilentia grassabatur quae saepe curis grauioribus atque
animi desperatione oritur  inter haec ipse popinas ganeasque
obiens lenonum ac uinariorum amicitiis haerebat expositus
saloninae coniugi atque amori flagitioso filiae attali germanorum
regis pipae nomine  qua causa etiam ciuiles motus longe
atrociores orti  namque primus omnium postumus qui forte
barbaris per galliam praesidebat imperium ereptum ierat
explosaque germanorum multitudine laeliani bello excipitur quo
non minus feliciter fuso suorum tumultu periit quod
flagitantibus mogontiacorum direptiones quia laelianum iuuerant
abnuisset  igitur eo occiso marius ferri quondam opifex
neque etiam tum militiae satis clarus regnum capit  proinde
cuncta ad extremum reciderant uti talibus imperia ac uirtutum
omnium decus ludibrio essent  hinc denique ioculariter
dictum nequaquam mirum uideri si rem romanam marius reficere
contenderet quam marius eiusdem artis auctor stirpisque ac
nominis solidauisset  hoc iugulato post biduum uictorinus
deligitur belli scientia postumo par uerum libidine praecipiti
qua cohibita in exordio post biennii imperium constupratis ui
plerisque ubi attitiani coniugem concupiuit facinusque ab ea
uiro patefactum est accensis furtim militibus per seditionem
agrippinae occiditur  tantum actuariorum quorum loco
attitianus habebatur in exercitu factiones uigent ut arduum
petentibus malitia patraretur genus hominum praesertim hac
tempestate nequam uenale callidum seditiosum habendi cupidum
atque ad patrandas fraudes uelandasque quasi ab natura factum
annonae dominans eoque utilia curantibus et fortunis aratorum
infestum prudens in tempore his largiendi quorum uecordia
damnoque opes contraxerit  interim uictoria amisso uictorino
filio legionibus grandi pecunia comprobantibus tetricum
imperatorem facit qui familia nobili praesidatu aquitanos
tuebatur filioque eius tetrico caesarea insignia impartiuntur
 at romae gallienus pacata omnia ignaris publici mali improbe
suadebat crebro etiam uti rebus ex uoluntate gestis solet
ludos ac festa triumphorum quo promptius simulata
confirmarentur exercens  sed postquam periculum
propinquabat tandem urbe egreditur  namque aureolus cum
per raetias legionibus praeesset excitus uti mos est socordia
tam ignaui ducis sumpto imperio romam contendebat  eum
gallienus apud pontem cui ex eo aureoli nomen est fusum acie
mediolanum coegit  quam urbem dum machinationibus omnis
generis oppugnat ab suis interiit  quippe aureolus ubi
soluendi obsidii spem inanem uidet ducum gallieni tribunorumque
nomina quasi destinata ab eo ad necem astu composuit litterasque
e muro quam occultissime potuit abiecit quae forte a memoratis
repertae metum suspicionemque iniecere mandati exitii uerum eas
effluxisse incuria ministrorum  qua causa aureliani
consilio cuius gratia in exercitu atque honos praestabant
simulata proruptione hostium nullis uti re trepida ac repentina
solet tectum stipatoribus tabernaculo educunt nocte intempesta
teloque traicitur cuiusnam per tenebras incertum  ita
auctoris necis errore an quia bono publico acciderat inulta
caedes fuit  quamquam eo prolapsi mores sunt uti suo quam
reipublicae magisque potentiae quam gloriae studio plures agant
 hinc quoque rerum uis ac nominum corrupta dum plerumque
potior flagitio ubi armis superauerit tyrannidem amotam uocat
damno publico oppressos  quin etiam aliquanti pari libidine
in caelestium numerum referuntur aegre exsequiis digni  quis
ni fides gestarum rerum obstitisset quae neque honestos
praemiis memoriae frustrari sinit neque improbis aeternam
illustremque famam procedere nequiquam peteretur uirtus cum
uerum illud atque unicum decus pessimo cuique gratia tribueretur
demptum impie bonis  denique gallienum subacti a claudio
patres quod eius arbitrio imperium cepisset diuum dixere 
nam cum profluuio sanguinis uulnere tam graui mortem sibi adesse
intelligeret insignia imperii ad claudium destinauerat honore
tribunatus ticini retinentem praesidiariam manum  quod sane
extortum cum neque gallieni flagitia dum urbes erunt occultari
queant et quisque pessimus erit par similisque semper ipsi
habebitur  adeo principes atque optimi mortalium uitae
decore quam quaesitis nominibus atque compositis quantum
coniciatur caelum adeunt seu fama hominum dei celebrantur modo
 at senatus comperto tali exitio satellites propinquosque per
scalas gemonias praeceps agendos decreuit patronoque fisci in
curiam perduci effossos oculos pependisse satis constat cum
irruens uulgus pari clamore terram matrem deos quoque inferos
precaretur sedes impias uti gallieno darent  ac ni claudius
confestim recepta mediolani urbe tamquam postulato exercitus
parcendum qui forte eorum supererant praecepisset nobilitas
plebesque atrocius grassarentur  et patres quidem praeter
commune romani malum orbis stimulabat proprii ordinis contumelia
 quia primus ipse metu socordiae suae ne imperium ad
optimos nobilium transferretur senatum militia uetuit et adire
exercitum  huic nouem annorum potentia fuit

  sed claudii imperium milites quos fere contra
ingenium perditae res subigunt recta consulere ubi afflicta
omnia perspexere auide approbant extolluntque uiri laborum
patientis aequique ac prorsus dediti reipublicae  quippe ut
longo interuallo deciorum morem renouauerit  nam cum pellere
gothos cuperet quos diuturnitas nimis ualidos ac prope incolas
effecerat proditum ex libris sibyllinis est primum ordinis
amplissimi uictoriae uouendum  cumque is qui esse uidebatur
semet obtulisset sibi potius id muneris competere ostendit qui
reuera senatus atque omnium princeps erat  ita nullo
exercitus detrimento fusi barbari summotique postquam imperator
uita reipublicae dono dedit  adeo bonis salus ciuium ac longa
sui memoria cariora sunt quae non gloriae modo uerum etiam
ratione quadam posterorum felicitati proficiunt  hoc siquidem
constantius et constantinus atque imperatores nostri

corporisque acceptior militibus praemiorum spe seu lasciuiae 
quo aegra asperiorque uictoria fuit dum uti mos subditis est
studio impune peccandi remissa imperia promptius quam utilia
defendunt

  ceterum aurelianus successu tanto uehementior
confestim quasi belli reliquiae superessent in persas
progressus est  quis deletis italiam repetiuit cuius urbes
alamannorum uexationibus affligebantur  simul germanis gallia
dimotis tetrici de quo supra memorauimus caesae legiones
proditore ipso duce  namque tetricus cum faustini praesidis
dolo corruptis militibus plerumque peteretur aureliani per
litteras praesidium implorauerat eique aduentanti producta ad
speciem acie inter pugnam se dedit  ita uti rectore nullo
solet turbati ordines oppressi sunt ipse post celsum biennii
imperium in triumphum ductus lucaniae correcturam filioque ueniam
atque honorem senatorum cooptauit  neque secus intra urbem
monetae opifices deleti qui cum auctore felicissimo rationali
nummariam notam corrosissent poenae metu bellum fecerant usque
eo graue uti per coelium montem congressi septem fere bellatorum
milia confecerint  his tot tantisque prospere gestis fanum
romae soli magnificum constituit donariis ornans opulentis ac ne
unquam quae per gallienum euenerant acciderent muris urbem
quam ualidissimis laxiore ambitu circumsaepsit simulque usus
porcinae carnis quo plebi romanae affatim cederet prudenter
munificeque prospectauit deletaeque fiscales et quadruplatorum
quae urbem miserabiliter affecerant calumniae consumptis igni
tabulis monumentisque huiuscemodi negotiorum atque ad graeciae
morem decreta abolitione inter quae auaritiam peculatum
prouinciarumque praedatores contra morem militarium quorum e
numero erat immane quantum sectabatur  qua causa ministri
scelere cui secretorum officium crediderat circumuentus apud
coenofrurium interiit cum ille praedae conscientia delictique
scripta callide composita tribunis quasi per gratiam prodidisset
quibus interfici iubebantur illique eo metu accensi facinus
patrauere  interea milites amisso principe legatos statim
romam destinant uti suopte arbitratu patres imperatorem
deligerent  quibus hoc ipsorum potissimum conuenire munus
respondentibus rursum legiones ad eos reiciunt  ita utrimque
pudore ac modestia certabatur rara in hominibus uirtute rebus
praesertim huiuscemodi ac prope ignota militibus  tantum
ille uir seueritate atque incorruptis artibus potuit ut eius
necis nuntius auctoribus exitio prauis metui simulata
dubiis optimo cuique desiderio nemini insolentiae aut
ostentationi esset atque etiam soli quasi romulo interregni
species obuenit longe uero gloriosior  quod factum
praecipue edocuit cuncta in se orbis modo uerti nihilque
accidere quod rursum naturae uis ferre nequeat aeui spatio 
adhuc uirtutibus principum res attolli facile uel afflictas
easque firmiores praeceps uitiis dari

  igitur tandem senatus mense circiter post aureliani
interitum sexto tacitum e consularibus mitem sane uirum
imperatorem creat cunctis fere laetioribus quod militari
ferocia legendi ius principis proceres recepissent  quae
tamen laetitia breuis neque exitu tolerabili fuit namque tacito
confestim a ducentesima regni luce tyanae mortuo cum tamen prius
auctores aureliani necis maximeque mucaporem ducem quod ipsius
ictu occiderat excruciauisset florianus eiusdem frater nullo
senatus seu militum consulto imperium inuaserat

  qui uno mense aut altero uix retentata dominatione apud
tarsum ab suis interficitur  postquam probum in illyrico
factum accepere ingenti belli scientia exercitandisque uarie
militibus ac duranda iuuentute prope hannibalem alterum 
namque ut ille oleis africae pleraque per legiones quarum otium
reipublicae atque ductoribus suspectum rebatur eodem modo hic
galliam pannoniasque et moesorum colles uinetis repleuit postea
sane quam barbarorum attritae gentes sunt quae nostris
principibus suorum scelere interfectis irruperant simul caesis
saturnino per orientem agrippinae bonoso exercitu nam utrique
dominatum tentauerant sumpta cui duces praeerant manu qua
causa receptis omnibus pacatisque dixisse proditur breui milites
frustra fore  hinc denique magis irritati paulo cis sextum
annum apud sirmium trucidauere cum ad siccandam lacunis ac fossa
urbem ipsi patriam adigerentur quae palustri solo hiemalibus
aquis corrumpitur  abhinc militaris potentia conualuit ac
senatui imperium creandique ius principis ereptum ad nostram
memoriam incertum an ipso cupiente per desidiam an metu seu
dissensionum odio  quippe amissa gallieni edicto refici
militia potuit concedentibus modeste legionibus tacito regnante
neque florianus temere inuasisset aut iudicio manipularium
cuiquam bono licet imperium daretur amplissimo ac tanto ordine
in castris degente  uerum dum oblectantur otio simulque
diuitiis pauent quarum usum affluentiamque aeternitate maius
putant muniuere militaribus et paene barbaris uiam in se ac
posteros dominandi

  igitur carus praefectura pollens praetorii augusto
habitu induitur liberis caesaribus carino numerianoque  et
quoniam cognita probi morte barbarorum quique opportune
inuaserant misso ad munimentum galliae maiore numeriani comitatu
in mesopotamiam pergit protinus quod ea persarum quasi sollemni
bello subest  ubi fusis hostibus dum gloriae inconsulte
auidior thesiphonta urbem parthiae inclitam transgreditur
fulminis tactu conflagrauit  id quidam iure ei accidisse
referunt nam cum oracula docuissent adusque oppidum memoratum
perueniri uictoria licere longius delatus poenas luit 
proinde arduum fatalia deuertere eoque futuri notio superflua
 at numerianus amisso patre simul confectum aestimans bellum
cum exercitum reductaret apri praefecti praetorio soceri
insidiis exstinguitur  quis casum detulit adolescentis
oculorum dolor  denique diu facinus occultatum dum clausum
lectica cadauer specie aegri ne uento obtunderetur acies
gestabatur

  sed postquam odore tabescentium membrorum scelus proditum
est ducum consilio tribunorumque ualerius diocletianus
domesticos regens ob sapientiam deligitur magnus uir his
moribus tamen  quippe qui primus ex auro ueste quaesita
serici ac purpurae gemmarumque uim plantis concupiuerit  quae
quamquam plus quam ciuilia tumidique et affluentis animi leuia
tamen prae ceteris  namque se primus omnium caligulam post
domitianumque dominum palam dici passus et adorari se
appellarique uti deum  quis rebus quantum ingenium est
compertum habeo humillimos quosque maxime ubi alta accesserint
superbia atque ambitione immodicos esse  hinc marius patrum
memoria hinc iste nostra communem habitum supergressi dum
animus potentiae expers tamquam inedia refecti insatiabilis est
 quo mihi mirum uidetur nobilitati plerosque superbiam dare
quae gentis patriciae memor molestiarum quis agitatur remedio
eminere paululum iuris habet  uerum haec in ualerio obducta
ceteris bonis eoque ipso quod dominum dici passus parentem
egit satisque constat prudentem uirum edocere uoluisse
atrocitatem rerum magis quam nominum officere  interim
carinus eorum quae acciderant certior spe facilius erumpentes
motus sedatum iri illyricum propere italiae circuitu petit 
ibi iulianum pulsa eius acie obtruncat namque is cum uenetos
correctura ageret cari morte cognita imperium auens eripere
aduentanti hosti obuiam processerat  at carinus ubi moesiam
contigit illico marcum iuxta diocletiano congressus dum uictos
auide premeret suorum ictu interiit quod libidine impatiens
militarium multas affectabat quarum infestiores uiri iram tamen
doloremque in euentum belli distulerant  quo prosperius
cedente metu ne huiuscemodi ingenium magis magisque uictoria
insolesceret sese ulti sunt is finis caro liberisque narbone
patria imperio biennii fuere  igitur ualerius prima ad
exercitum contione cum educto gladio solem intuens obtestaretur
ignarum cladis numeriani neque imperii cupientem se fuisse aprum
proxime astantem ictu transegit cuius dolo uti supra docuimus
adolescens bonus facundusque et gener occiderat  ceteris
uenia data retentique hostium fere omnes ac maxime uir insignis
nomine aristobulus praefectus praetorio per officia sua 
quae res post memoriam humani noua atque inopinabilis fuit ciuili
bello fortunis fama dignitate spoliatum neminem cum pie admodum
mansueteque geri laetemur exilio proscriptioni atque etiam
suppliciis et caedibus modum fieri  quid ea memorem
asciuisse consortio multos externosque tuendi prolatandiue gratia
iuris romani  namque ubi comperit carini discessu helianum
amandumque per galliam excita manu agrestium ac latronum quos
bagaudas incolae uocant populatis late agris plerasque urbium
tentare maximianum statim fidum amicitia quamquam semiagrestem
militiae tamen atque ingenio bonum imperatorem iubet  huic
postea cultu numinis herculio cognomentum accessit uti ualerio
iouium unde etiam militaribus auxiliis longe in exercitum
praestantibus nomen impositum  sed herculius in galliam
profectus fusis hostibus aut acceptis quieta omnia breui
patrauerat  quo bello carausius menapiae ciuis factis
promptioribus enituit eoque eum simul quia gubernandi quo
officio adolescentiam mercede exercuerat gnarus habebatur
parandae classi ac propulsandis germanis maria infestantibus
praefecere  hoc elatior cum barbarum multos opprimeret
neque praedae omnia in aerarium referret herculii metu a quo se
caedi iussum compererat britanniam hausto imperio capessiuit
 eodem tempore orientem persae africam iulianus ac nationes
quinquegentanae grauiter quatiebant  adhuc apud aegypti
alexandriam achilleus nomine dominationis insignia induerat 
his de causis iulium constantium galerium maximianum cui
cognomen armentario erat creatos caesares in affinitatem uocant
 prior herculii priuignam alter diocletiano editam
sortiuntur diremptis prioribus coniugiis ut in nerone tiberio ac
iulia filia augustus quondam fecerat  his sane omnibus
illyricum patria fuit qui quamquam humanitatis parum ruris
tamen ac militiae miseriis imbuti satis optimi reipublicae fuere
 quare constat sanctos prudentesque sensu mali promptius
fieri contraque expertes aerumnarum dum opibus suis cunctos
aestimant minus consulere  sed horum concordia maxime
edocuit uirtuti ingenium usumque bonae militiae quanta his
aureliani probique instituto fuit paene sat esse  denique
ualerium ut parentem seu dei magni suspiciebant modo quod quale
quantumque sit ab urbis conditione ad nostram aetatem
propinquorum facinoribus patefactum est  et quoniam bellorum
moles de qua supra memorauimus acrius urgebat quadripartito
imperio cuncta quae trans alpes galliae sunt constantio
commissa africa italiaque herculio illyrici ora adusque ponti
fretum galerio cetera ualerius retentauit  hinc denique
parti italiae inuectum tributorum ingens malum nam cum omnis
eadem functione moderateque ageret quo exercitus atque
imperator qui semper aut maxima parte aderant ali possent
pensionibus inducta lex noua  quae sane illorum temporum
modestia tolerabilis in perniciem processit his tempestatibus
 interim iouio alexandriam profecto prouincia credita
maximiano caesari uti relictis finibus in mesopotamiam
progrederetur ad arcendos persarum impetus  a quis primo
grauiter uexatus contracto confestim exercitu e ueteranis ac
tironibus per armeniam in hostes contendit quae ferme sola seu
facilior uincendi uia est  denique ibidem narseum regem in
dicionem subegit simul liberos coniugesque et aulam regiam 
adeo uictor ut ni ualerius cuius nutu omnia gerebantur
incertum qua causa abnuisset romani fasces in prouinciam nouam
ferrentur  uerum pars terrarum tamen nobis utilior quaesita
quae cum acrius reposcuntur bellum recens susceptum est graue
admodum perniciosumque  at in aegypto achilleus facili
negotio pulsus poenas luit  per africam gestae res pari
modo solique carausio remissum insulae imperium postquam iussis
ac munimento incolarum contra gentes bellicosas opportunior
habitus  quem sane sexennio post allectus nomine dolo
circumuenit  qui cum eius permissu summae rei praeesset
flagitiorum et ob ea mortis formidine per scelus imperium
extorserat  quo usum breui constantius asclepiodoto qui
praetorianis praefectus praeerat cum parte classis ac legionum
praemisso deleuit  et interea caesi marcomanni carporumque
natio translata omnis in nostrum solum cuius fere pars iam tum
ab aureliano erat  neque minore studio pacis officia uincta
legibus aequissimis ac remoto pestilenti frumentariorum genere
quorum nunc agentes rerum simillimi sunt  qui cum ad
explorandum annuntiandumque ecqui forte in prouinciis motus
exsisterent instituti uiderentur compositis nefarie
criminationibus iniecto passim metu praecipue remotissimo
cuique cuncta foede diripiebant simul annona urbis ac
stipendiariorum salus anxie solliciteque habita honestiorumque
prouectu et e contra suppliciis flagitiosi cuiusque uirtutum
studia augebantur ueterrimae religiones castissime curatae ac
mirum in modum nouis adhuc cultisque pulchre moenibus romana
culmina et ceterae urbes ornatae maxime carthago mediolanum
nicomedia  neque tamen cum haec agerent extra uitia fuere
quippe herculius libidine tanta agebatur ut ne ab obsidum
corporibus quidem animi labem comprimeret ualerio parum honesta
in amicos fides erat discordiarum sane metu dum enuntiationibus
posse agitari quietem consortii putat  hinc etiam quasi
truncatae uires urbis imminuto praetoriarum cohortium atque in
armis uulgi numero quo quidem plures uolunt imperium posuisse
 namque imminentium scrutator ubi fato intestinas clades et
quasi fragorem quendam impendere comperit status romani
celebrato regni uicesimo anno ualentior curam reipublicae
abiecit cum in sententiam herculium aegerrime traduxisset cui
anno minus potentia fuerat et quamquam aliis alia aestimantibus
ueri gratia corrupta sit nobis tamen excellenti natura uidetur
ad communem uitam spreto ambitu descendisse

  igitur constantio atque armentario his succedentibus
seuerus maximinusque illyricorum indigenae caesares prior
italiam posteriorque in quae iouius obtinuerat destinantur 
quod tolerare nequiens constantinus cuius iam tum a puero
ingens potensque animus ardore imperitandi agitabatur fugae
commento cum ad frustrandos insequentes publica iumenta quaqua
iter egerat interficeret in britanniam peruenit nam is a
galerio religionis specie ad uicem obsidis tenebatur  et
forte iisdem diebus ibidem constantium patrem uel parentem uitae
ultima urgebant  quo mortuo cunctis qui aderant
annitentibus imperium capit  interim romae uulgus turmaeque
praetoriae maxentium retractante diu patre herculio imperatorem
confirmant  quod ubi armentarius accepit seuerum caesarem
qui casu ad urbem erat arma in hostem ferre propere iubet 
is circum muros cum ageret desertus a suis quos praemiorum
illecebris maxentius traduxerat fugiens obsessusque rauennae
obiit  hoc acrior galerius ascito in consilium iouio licinium
uetere cognitum amicitia augustum creat eoque ad munimentum
illyrici ac thraciae relicto romam contendit  ibi cum
obsidione distineretur militibus eadem qua superiores uia
attentatis metu ne desereretur italia decessit pauloque post
uulnere pestilenti consumptus est cum agrum satis reipublicae
commodantem caesis immanibus siluis atque emisso in danubium lacu
pelsone apud pannonios fecisset  cuius gratia prouinciam
uxoris nomine ualeriam appellauit  huic quinquennii
imperium constantio annuum fuit cum sane uterque potentiam
caesarum annos tredecim gessissent  adeo miri naturae
beneficiis ut ea si a doctis pectoribus proficiscerentur neque
insulsitate offenderent haud dubie praecipua haberentur 
quare compertum est eruditionem elegantiam comitatem praesertim
principibus necessarias esse cum sine his naturae bona quasi
incompta aut etiam horrida despectui sint contraque ea persarum
regi cyro aeternam gloriam parauerint  at memoria mea
constantinum quamquam ceteris promptum uirtutibus adusque astra
uotis omnium subuexere  qui profecto si munificentiae atque
ambitioni modum hisque artibus statuisset quis praecipue adulta
ingenia gloriae studio progressa longius in contrarium labuntur
haud multum abesset deo  is ubi uastari urbem atque italiam
comperit pulsosque seu redemptos exercitus et imperatores duos
composita pace per gallias maxentium petit  ea tempestate
apud poenos alexander pro praefecto gerens dominatui stolide
incubuerat cum ipse debili aetate agrestibus ac pannonicis
parentibus uecordior milites tumultuarie quaesiti armorum uix
medium haberetur  denique eum a tyranno missi paucissimis
cohortibus rufius uolusianus praefectus praetorio ac militares
duces leui certamine confecere  quo uicto maxentius
carthaginem terrarum decus simul africae pulchriora uastari
diripi incendique iusserat ferus inhumanusque ac libidine multa
tetrior  adhuc pauidus et imbellis atque in desidiam foede
pronus usque eo ut flagrante per italiam bello fusisque apud
ueronam suis nihilo segnius solita curaret neque patris exitio
moueretur  namque herculius natura impotentior simul filii
segnitiem metuens inconsulte imperium repetiuerat  cumque
specie officii dolis compositis constantinum generum tentaret
acerbe iure tandem interierat  sed maxentius atrocior in
dies tandem urbe in saxa rubra milia ferme nouem aegerrime
progressus cum caesa acie fugiens semet romam reciperet
insidiis quas hosti apud pontem miluium locauerat in
transgressu tiberis interceptus est tyrannidis anno sexto 
huius nece incredibile quantum laetitia gaudioque senatus ac
plebes exsultauerint quos in tantum afflictauerat uti
praetorianis caedem uulgi quondam annuerit primusque instituto
pessimo munerum specie patres aratoresque pecuniam conferre
prodigenti sibi cogeret  quorum odio praetoriae legiones ac
subsidia factionibus aptiora quam urbi romae sublata penitus
simul arma atque usus indumenti militaris  adhuc cuncta
opera quae magnifice construxerat urbis fanum atque basilicam
flauii meritis patres sacrauere  a quo etiam post circus
maximus excultus mirifice atque ad lauandum institutum opus
ceteris haud multo dispar  statuae locis quam celeberrimis
quarum plures ex auro aut argenteae sunt tum per africam
sacerdotium decretum flauiae genti cirtaeque oppido quod
obsidione alexandri conciderat reposito exornatoque nomen
constantina inditum  adeo acceptius praestantiusque
tyrannorum depulsoribus nihil est quorum gratia eo demum auctior
erit si modesti atque abstinentes sint  quippe humanae
mentes frustratae boni spe asperius offenduntur cum mutato
rectore flagitioso aerumnarum uis manet

  dum haec in italia geruntur maximinus ad orientem post
biennii augustum imperium fusus fugatusque a licinio apud tarsum
perit  ita potestas orbis romani duobus quaesita qui quamuis
per flauii sororem nuptam licinio conexi inter se erant ob
diuersos mores tamen anxie triennium congruere quiuere 
namque illi praeter admodum magna cetera huic parsimonia et ea
quidem agrestis tantummodo inerat  denique constantinus
cunctos hostes honore ac fortunis manentibus texit recepitque eo
pius ut etiam uetus teterrimumque supplicium patibulorum et
cruribus suffringendis primus remouerit  hinc pro conditore
seu deo habitus licinio ne insontium quidem ac nobilium
philosophorum seruili more cruciatus adhibiti modum fecere 
quo sane uariis proeliis pulso cum eum prorsus opprimere arduum
uideretur simul affinitatis gratia refectum consortium ascitique
imperio caesarum communes liberi crispus constantinusque flauio
geniti licinianus licinio  quod equidem uix diuturnum neque
his qui assumebantur felix fore defectu solis foedato iisdem
mensibus die patefactum  itaque sexennio post rupta pace apud
thracas licinius pulsus chalcedona concessit  ibi ad
auxilium sui martiniano in imperium cooptato una oppressus est
 eo modo respublica unius arbitrio geri coepit liberis
caesarum nomina diuersa retentantibus namque ea tempestate
imperatori nostro constantio insigne caesaris datum  quorum
cum natu grandior incertum qua causa patris iudicio occidisset
repente calocerus magister pecoris camelorum cyprum insulam
specie regni demens capessiuerat  quo excruciato ut fas
erat seruili aut latronum more condenda urbe formandisque
religionibus ingentem animum auocauit simul nouando militiae
ordine  et interea gothorum sarmatarumque stratae gentes
filiusque cunctorum minor constans nomine caesar fit 
cuius gratia reipublicae permixtionem fore ostentorum mira
prodidere quippe ea nocte quae commissi imperii diem
sequebatur igni continuo caeli facies conflagrauit  abhinc
consumpto fere biennio fratris filium cui ex patre dalmatio
nomen fuit caesarem iussit obsistentibus ualide militaribus
 ita anno imperii tricesimo secundoque cum totum orbem
tredecim tenuisset sexaginta natus atque amplius duo in persas
tendens a quis bellum erumpere occeperat rure proximo
nicomediae achyronam uocant excessit cum id tetrum sidus
regnis quod crinitum uocant portendisset  funus relatum in
urbem sui nominis quod sane populus romanus aegerrime tulit
quippe cuius armis legibus clementi imperio quasi nouatam urbem
romam arbitraretur  pons per danubium ductus castra
castellaque pluribus locis commode posita  remotae olei
frumentique aduenticiae praebitiones quibus tripolis ac nicaea
acerbius angebantur  quorum superiores seueri imperio
gratantes ciui obtulerant uerteratque gratiam muneribus in
perniciem posterorum dissimulatio alteros marcus boionius
afflixerat mulcta quod hipparchum praestanti ingenio indigenam
fuisse ignorauissent fiscales molestiae seuerius pressae
cunctaque diuino ritui paria uiderentur ni parum dignis ad
publica aditum concessisset  quae quamquam saepius accidere
tamen in summo ingenio atque optimis reipublicae moribus
quamuis parua uitia elucent magis eoque notantur facile quin
etiam acrius saepe officiunt cum ob auctoris decus in uirtutes
potissimum accipiuntur atque ad imitandum inuitamento sunt 
igitur confestim dalmatius incertum quo suasore interficitur
statimque triennio post minimum maximumque fatali bello
constantinus cadit  qua constans uictoria tumidior simul
per aetatem cautus parum atque animi uehemens adhuc ministrorum
prauitate exsecrabilis atque praeceps in auaritiam despectumque
militarium anno post triumphum decimo magnentii scelere
circumuentus est externarum sane gentium compressis motibus 
quarum obsides pretio quaesitos pueros uenustiores quod cultius
habuerat libidine huiuscemodi arsisse pro certo habetur quae
tamen uitia utinam mansissent  namque magnentii utpote
gentis barbarae diro atrocique ingenio simul his quae post
accidere adeo exstincta omnia sunt ut illud imperium haud
iniuria desideraretur  tum quia uetranio litterarum prorsus
expers et ingenio stolidior idcircoque agresti uecordia pessimus
cum per illyrios peditum magisterio milites curaret
dominationem ortus moesiae superioris locis squalidioribus
improbe occupauerat

  eum constantius cis mensem decimum facundiae ui deiectum
imperio in priuatum otium remouit  quae gloria post natum
imperium soli processit eloquio clementiaque  nam cum magna
parte utrimque exercitus conuenissent habita ad speciem iudicii
contione quod fere uix aut multo sanguine obtinendum erat
eloquentia patrauit  quae res satis edocuit non modo domi
uerum militiae quoque dicendi copiam praestare qua demum uel
ardua procliuius eo conficiuntur si modestia atque integritate
superet  quod maxime cognitum e nostro principe quem tamen
quo minus statim in hostes alios ad italiam contenderet hiems
aspera clausaeque alpes tardauere  interim romae corrupto
uulgo simul magnentii odio nepotianus materna stirpe flauio
propinquus caeso urbi praefecto armataque gladiatorum manu
imperator fit  cuius stolidum ingenium adeo plebi romanae
patribusque exitio fuit uti passim domus fora uiae templaque
cruore atque cadaueribus opplerentur bustorum modo  neque per
eum tantum uerum etiam aduolantibus magnentianis qui tricesimo
die triduo minus hostem perculerant  sed iam antea cum
externi motus suspectarentur magnentius fratri decentio gallias
constantius gallo cuius nomen suo mutauerat orientem
caesaribus commiserant  ipsi inter se acrioribus proeliis
per triennium congressi ad extremum constantius fugientem in
galliam persecutus uario ambos supplicio semet adegit
interficere  et interea iudaeorum seditio qui patricium
nefarie in regni speciem sustulerant oppressa  neque multo
post ob saeuitiam atque animum trucem gallus augusti iussu
interiit  ita longo interuallo annum fere post septuagesimum
relata ad unum cura reipublicae  quae recens quieta a
ciuili trepidatione siluano in imperium coacto tentari rursus
occeperat  is namque siluanus in gallia ortus barbaris
parentibus ordine militiae simul a magnentio ad constantium
transgressu pedestre ad magisterium adolescentior meruerat 
e quo cum altius per metum seu dementiam conscendisset legionum
a quis praesidium sperauerat tumultu octauum circa ac uicesimum
diem trucidatus est  qua causa ne quid apud gallos natura
praecipites nouaretur praesertim germanis pleraque earum partium
populantibus iulianum caesarem cognatione acceptum sibi
transalpinis praefecit isque nationes feras breui subegit captis
famosis regibus  quae quamquam ui eius fortuna principis
tamen et consilio accidere  quod adeo praestat ut tiberius
galeriusque subiecti aliis egregia pleraque suo autem ductu
atque auspicio minus paria experti sint  at iulius
constantius annos tres atque uiginti augustum imperium regens
cum externis motibus modo ciuilibus exercetur aegre ab armis
abest  quis tyrannide tantorum depulsa sustentatoque interim
persarum impetu genti sarmatarum magno decore considens apud eos
regem dedit  quod gnaeum pompeium in tigrane restituendo
uixque paucos maiorum fecisse comperimus  placidus
clemensque pro negotio litterarum ad elegantiam prudens atque
orandi genere leni iocundoque laboris patiens ac destinandi
sagittas mire promptus cibi omnis libidinis atque omnium
cupidinum uictor cultu genitoris satis pius suique nimis custos
gnarus uita bonorum principum reipublicae quietem regi 
haec tanta tamque inclita tenue studium probandis prouinciarum ac
militiae rectoribus simul ministrorum parte maxima absurdi
mores adhuc neglectus boni cuiusque foedauere  atque uti
uerum absoluam breui ut imperatore ipso praeclarius ita
apparitorum plerisque magis atrox nihil

