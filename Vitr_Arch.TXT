de architectura liber primus cum diuina tua mens et numen imperator caesar imperio potiretur orbis terrarum inuictaque uirtute cunctis hostibus stratis triumpho uictoriaque tua ciues gloriarentur et gentes omnes subactae tuum spectarent nutum populusque romanus et senatus liberatus timore amplissimis tuis cogitationibus consiliisque gubernaretur non audebam tantis occupationibus de architectura scripta et magnis cogitationibus explicata edere metuens ne non apto tempore interpellans subirem tui animi offensionem cum uero attenderem te non solum de uita communi omnium curam publicaeque rei constitutione habere sed etiam de opportunitate publicorum aedificiorum ut ciuitas per te non solum prouinciis esset aucta uerum etiam ut maiestas imperii publicorum aedificiorum egregias haberet auctoritates non putaui praetermittendum quin primo quoque tempore de his rebus ea tibi ederem ideo quod primum parenti tuo de eo fueram notus et eius uirtutis studiosus cum autem concilium caelestium in sedibus inmortalitatis eum dedicauisset et imperium parentis in tuam potestatem transtulisset idem studium meum in eius memoria permanens in te contulit fauorem itaque cum m aurelio et p minidio et gn cornelio ad apparationem ballistarum et scorpionum reliquorumque tormentorum refectionem fui praesto et cum eis commoda accepi quae cum primo  mihi tribuisti recognitionem per sororis commendationem seruasti cum ergo eo beneficio essem obligatus ut ad exitum uitae non haberem inopiae timorem haec tibi scribere coepi quod animaduerti multa te aedificauisse et nunc aedificare reliquo quoque tempore et publicorum et priuatorum aedificiorum pro amplitudine rerum gestarum ut posteris memoriae traderentur curam habiturum conscripsi praescriptiones terminatas ut eas attendens et ante facta et futura qualia sint opera per te posses nota habere namque his uoluminibus aperui omnes disciplinae rationes architecti est scientia pluribus disciplinis et uariis eruditionibus ornata cuius iudicio probantur omnia quae ab ceteris artibus perficiuntur opera ea nascitur ex fabrica et ratiocinatione fabrica est continuata ac trita usus meditatio quae manibus perficitur e materia cuiuscumque generis opus est ad propositum deformationis ratiocinatio autem est quae res fabricatas sollertiae ac rationis pro demonstrare atque explicare potest itaque architecti qui sine litteris contenderant ut manibus essent exercitati non potuerunt efficere ut haberent pro laboribus auctoritatem qui autem ratiocinationibus et litteris solis confisi fuerunt umbram non rem persecuti uidentur at qui utrumque perdidicerunt uti omnibus armis ornati citius cum auctoritate quod fuit propositum sunt adsecuti cum in omnibus enim rebus tum maxime etiam in architectura haec duo insunt quod significatur et quod significat significatur proposita res de qua dicitur hanc autem significat demonstratio rationibus doctrinarum explicata quare uidetur utraque parte exercitatus esse debere qui se architectum profiteatur itaque eum etiam ingeniosum oportet esse et ad disciplinam docilem neque enim ingenium sine disciplina aut disciplina sine  ingenio perfectum artificem potest efficere et ut litteratus sit peritus graphidos eruditus geometria historias complures nouerit philosophos diligenter audierit musicam scierit medicinae non sit ignarus responsa iurisconsultorum nouerit astrologiam caelique rationes cognitas habeat quae cur ita sint haec sunt causae litteras architectum scire oportet uti commentariis memoriam firmiorem efficere possit deinde graphidis scientiam habere quo facilius exemplaribus pictis quam uelit operis speciem deformare ualeat geometria autem plura praesidia praestat architecturae et primum ex euthygrammis circini tradit usum regulaeque e quo maxime facilius aedificiorum in areis expediuntur descriptiones normarumque et librationum et linearum directiones item per opticen in aedificiis ab certis regionibus caeli lumina recte ducuntur per arithmeticen uero sumptus aedificiorum consummantur mensurarum rationes explicantur difficilesque symmetriarum quaestiones geometricis rationibus et methodis inueniuntur historias autem plures nouisse oportet quod multa ornamenta saepe in operibus architecti designant de quibus argumenti rationem cur fecerint quaerentibus reddere debent quemadmodum si quis statuas marmoreas muliebres stolatas quae caryatides dicuntur pro columnis in opere statuerit et insuper mutulos et coronas conlocauerit percontantibus ita reddet rationem carya ciuitas peloponnensis cum persis hostibus contra graeciam consensit postea graeci per uictoriam gloriose bello liberati communi consilio caryatibus bellum indixerunt itaque oppido capto uiris interfectis ciuitate deflagrata matronas eorum in seruitutem abduxerunt nec sunt passi stolas neque  ornatus matronales deponere non uti una triumpho ducerentur sed aeterna seruitutis exemplo graui contumelia pressae poenas pendere uiderentur pro ciuitate ideo qui tunc architecti fuerunt aedificiis publicis designauerunt earum imagines oneri ferendo conlocatas ut etiam posteris nota poena peccati caryatium memoriae traderetur non minus lacones pausania agesilae filio duce plataico proelio pauca manu infinitum numerum exercitus persarum cum superauissent acto cum gloria triumpho spoliorum et praedae porticum persicam ex manubiis laudis et uirtutis ciuium indicem uictoriae posteris pro tropaeo constituerunt ibique captiuorum simulacra barbarico uestis ornatu superbia meritis contumeliis punita sustinentia tectum conlocauerunt uti et hostes horrescerent timore eorum fortitudinis effectus et ciues id exemplum uirtutis aspicientes gloria erecti ad defendendam libertatem essent parati itaque ex eo multi statuas persicas sustinentes epistylia et ornamenta eorum conlocauerunt et ita ex eo argumento uarietates egregias auxerunt operibus item sunt aliae eiusdem generis historiae quarum notitiam architectos tenere oporteat philosophia uero perficit architectum animo magno et uti non sit adrogans sed potius facilis aequus et fidelis sine auaritia quod est maximum nullum enim opus uere sine fide et castitate fieri potest ne sit cupidus neque in muneribus accipiendis habeat animum occupatum sed cum grauitate suam tueatur dignitatem bonam famam habendo et haec enim philosophia praescribit praeterea de rerum natura quae graece fusiologia dicitur philosophia explicat quam necesse est studiosius nouisse quod habet multas et uarias naturales quaestiones ut etiam in aquarum ductionibus incursibus enim et circumitionibus et librata planitie ex  pressionibus spiritus naturales aliter atque aliter fiunt quorum offensionibus mederi nemo poterit nisi qui ex philosophia principia rerum naturae nouerit item qui ctesibii aut archimedis et ceterorum qui eiusdem generis praecepta conscripserunt leget sentire non poterit nisi his rebus a philosophis erit institutus musicen autem sciat oportet uti canonicam rationem et mathematicam notam habeat praeterea ballistarum catapultarum scorpionum temperaturas possit recte facere in capitulis enim dextra ac sinistra sunt foramina hemitoniorum per quae tenduntur suculis et uectibus e neruo torti funes qui non praecluduntur nec praeligantur nisi sonitus ad artificis aures certos et aequales fecerint bracchia enim quae in eas tentiones includuntur cum extenduntur aequaliter et pariter utraque plagam mittere debent quodsi non homotona fuerint inpedient directam telorum missionem item theatris uasa aerea quae in cellis sub gradibus mathematica ratione conlocantur sonitum ex discrimine quae graeci hxeia appellant ad symphonias musicas siue concentus componuntur diuisa in circinatione diatessaron et diapente et diapason ad disdiapason uti uox scaenici sonitu conueniens in dispositionibus tactu cum offenderit aucta cum incremento clarior et suauior ad spectatorum perueniat aures hydraulicas quoque machinas et cetera quae sunt similia his organis sine musicis rationibus efficere nemo poterit disciplinam uero medicinae nouisse oportet propter inclinationem caeli quae graeci klimata dicunt et aeris et locorum qui sunt salubres aut pestilentes aquarumque usus sine his enim rationibus nulla salubris habitatio fieri potest iura quoque nota habeat  oportet ea quae necessaria sunt aedificiis locis communibus parietum ad ambitum stillicidiorum et cloacarum luminum item aquarum ductiones et cetera quae eiusmodi sunt nota oportet sint architectis uti ante caueant quam instituant aedificia ne controuersiae factis operibus patribus familiarum relinquantur et ut legibus scribendis prudentia cauere possit et locatori et conductori namque si lex perite fuerit scripta erit ut sine captione uterque ab utroque liberetur ex astrologia autem cognoscitur oriens occidens meridies septentrio etiam caeli ratio aequinoctium solstitium astrorum cursus quorum notitiam si quis non habuerit horologiorum rationem omnino scire non poterit cum ergo tanta haec disciplina sit condecorata et abundans eruditionibus uariis ac pluribus non puto posse se iuste repente profiteri architectos nisi qui ab aetate puerili his gradibus disciplinarum scandendo scientia plerarumque litterarum et artium nutriti peruenerint ad summum templum architecturae at fortasse mirum uidebitur inperitis hominis posse naturam tantum numerum doctrinarum perdiscere et memoria continere cum autem animaduerterint omnes disciplinas inter se coniunctionem rerum et communicationem habere fieri posse faciliter credent encyclios enim disciplina uti corpus unum ex his membris est composita itaque qui a teneris aetatibus eruditionibus uariis instruuntur omnibus litteris agnoscunt easdem notas communicationemque omnium disciplinarum et ea re facilius omnia cognoscunt ideoque de ueteribus architectis pytheos qui prieni aedem mineruae nobiliter est architectatus ait in suis commentariis architectum omnibus artibus et doctrinis plus oportere posse  facere quam qui singulas res suis industriis et exercitationibus ad summam claritatem perduxerunt id autem re non expeditur non enim debet nec potest esse architectus grammaticus uti fuerat aristarchus sed non agrammatus nec musicus ut aristoxenus sed non amusos nec pictor ut apelles sed graphidos non inperitus nec plastes quemadmodum myron seu polyclitus sed rationis plasticae non ignarus nec denuo medicus ut hippocrates sed non aniatrologetus nec in ceteris doctrinis singulariter excellens sed in is non inperitus non enim in tantis rerum uarietatibus elegantias singulares quisquam consequi potest quod earum ratiocinationes cognoscere et percipere uix cadit in potestatem nec tamen non tantum architecti non possunt in omnibus rebus habere summum effectum sed etiam ipsi qui priuatim proprietates tenent artium non efficiunt ut habeant omnes summum laudis principatum ergo si in singulis doctrinis singuli artifices neque omnes sed pauci aeuo perpetuo nobilitatem uix sunt consecuti quemadmodum potest architectus qui pluribus artibus debet esse peritus non id ipsum mirum et magnum facere ne quid ex his indigeat sed etiam ut omnes artifices superet qui singulis doctrinis adsiduitatem cum industria summa praestiterunt igitur in hac re pytheos errasse uidetur quod non animaduertit ex duabus rebus singulas artes esse compositas ex opere et eius ratiocinatione ex his autem unum proprium esse eorum qui singulis rebus sunt exercitati id est operis effectus alterum commune cum omnibus doctis id est rationem uti medicis et musicis et de uenarum rythmo et pedum motus at si uulnus mederi aut aegrum eripere de periculo oportuerit non  accedet musicus sed id opus proprium erit medici item in organo non medicus sed musicus modulabitur ut aures suauem cantionibus recipiant iucunditatem similiter cum astrologis et musicis est disputatio communis de sympathia stellarum et symphoniarum in quadratis et trigonis diatessaron et diapente a geometris diuisus qui graece logos orikos appellatur ceterisque omnibus doctrinis multae res uel omnes communes sunt dumtaxat ad disputandum operum uero ingressus qui manu aut tractationibus ad elegantiam perducuntur ipsorum sunt qui proprie una arte ad faciendum sunt instituti ergo satis abunde uidetur fecisse qui ex singulis doctrinis partes et rationes earum mediocriter habet notas eas quae necessariae sunt ad architecturam uti si quid de his rebus et artibus iudicare et probare opus fuerit ne deficiatur quibus uero natura tantum tribuit sollertiae acuminis memoriae ut possint geometriam astrologiam musicen ceterasque disciplinas penitus habere notas praetereunt officia architectorum et efficiuntur mathematici itaque faciliter contra eas disciplinas disputare possunt quod pluribus telis disciplinarum sunt armati hi autem inueniuntur raro ut aliquando fuerunt aristarchus samius philolaus et archytas tarentini apollonius pergaeus eratosthenes cyrenaeus archimedes et scopinas ab syracusis qui multas res mechanicas organicas gnomonicas numero naturalibusque rationibus inuentas atque explicatas posteris reliquerunt cum ergo talia ingenia ab naturali sollertia non passim cunctis gentibus sed paucis uiris habere concedatur officium uero architecti omnibus eruditionibus debeat esse exercitatum et ratio propter amplitudinem rei permittat non iuxta necessitatem summas sed etiam mediocres scien  tias habere disciplinarum peto caesar et a te et ab is qui ea uolumina sunt lecturi ut si quid parum ad regulam artis grammaticae fuerit explicatum ignoscatur namque non uti summus philosophus nec rhetor disertus nec grammaticus summis rationibus artis exercitatus sed ut architectus his litteris imbutus haec nisus sum scribere de artis uero potestate quaeque insunt in ea ratiocinationes polliceor uti spero his uoluminibus non modo aedificantibus sed etiam omnibus sapientibus cum maxima auctoritate me sine dubio praestaturum architectura autem constat ex ordinatione quae graece tacis dicitur et ex dispositione hanc autem graeci diaqesin uocitant et eurythmia et symmetria et decore et distributione quae graece oikonomia dicitur ordinatio est modica membrorum operis commoditas separatim uniuerseque proportionis ad symmetriam comparatio haec componitur ex quantitate quae graece posoths dicitur quantitas autem est modulorum ex ipsius operis e singulisque membrorum partibus sumptio uniuersi operis conueniens effectui dispositio autem est rerum apta conlocatio elegansque compositionibus effectus operis cum qualitate species dispositionis quae graece dicuntur ideai sunt hae ichnographia orthographia scaenographia ichnographia est circini regulaeque modice continens usus e qua capiuntur formarum in solis arearum descriptiones orthographia autem est erecta frontis imago modiceque picta rationibus operis futuri figura item scaenographia est frontis et laterum abscedentium adumbratio ad circini  que centrum omnium linearum responsus hae nascuntur ex cogitatione et inuentione cogitatio est cura studii plena et industriae uigilantiaeque effectus propositi cum uoluptate inuentio autem est quaestionum obscurarum explicatio ratioque nouae rei uigore mobili reperta hae sunt terminationes dispositionum eurythmia est uenusta species commodusque in compositionibus membrorum aspectus haec efficitur cum membra operis conuenientis sunt altitudinis ad latitudinem latitudinis ad longitudinem et ad summam omnia respondent suae symmetriae item symmetria est ex ipsius operis membris conueniens consensus ex partibusque separatis ad uniuersae figurae speciem ratae partis responsus uti in hominis corpore e cubito pede palmo digito ceterisque particulis symmetros est eurythmiae qualitas sic est in operum perfectionibus et primum in aedibus sacris aut e columnarum crassitudinibus aut triglypho aut etiam embatere ballista e foramine capituli quod graeci peritrhton uocitant nauibus interscalmio quae diphxuaia dicitur item ceterorum operum e membris inuenitur symmetriarum ratiocinatio decor autem est emendatus operis aspectus probatis rebus compositi cum auctoritate is perficitur statione quod graece qematismwi dicitur seu consuetudine aut natura statione cum ioui fulguri et caelo et soli et lunae aedificia sub diuo hypaethraque constituentur horum enim deorum et species et effectus in aperto mundo atque lucenti praesentes uidemus mineruae et marti et herculi aedes doricae fient his enim diis propter uirtutem sine deliciis aedificia constitui decet ueneri florae pro  serpinae fontium nymphis corinthio genere constitutae aptas uidebuntur habere proprietates quod his diis propter teneritatem graciliora et florida foliisque et uolutis ornata opera facta augere uidebuntur iustum decorem iunoni dianae libero patri ceterisque diis qui eadem sunt similitudine si aedes ionicae construentur habita erit ratio mediocritatis quod et ab seuero more doricorum et ab teneritate corinthiorum temperabitur earum institutio proprietatis ad consuetudinem autem decor sic exprimitur cum aedificiis interioribus magnificis item uestibula conuenientia et elegantia erunt facta si enim interiora prospectus habuerint elegantes aditus autem humiles et inhonestos non erunt cum decore item si doricis epistyliis in coronis denticuli sculpentur aut in puluinatis columnis ex ionicis epistyliis capitulis exprimentur triglyphi translatis ex alia ratione proprietatibus in aliud genus operis offendetur aspectus aliis ante ordinis consuetudinibus institutus naturalis autem decor sic erit si primum omnibus templis saluberrimae regiones aquarumque fontes in is locis idonei eligentur in quibus fana constituantur deinde maxime aesculapio saluti ut eorum deorum quorum plurimi medicinis aegri curari uidentur cum enim ex pestilenti in salubrem locum corpora aegra translata fuerint et e fontibus salubribus aquarum usus subministrabuntur celerius conualescent ita efficietur uti ex natura loci maiores auctasque cum dignitate diuinitas excipiat opiniones item naturae decor erit si cubiculis et bybliothecis ab oriente lumina capiuntur balneis et hibernaculis ab occidente hiberno pinacothecis et quibus certis luminibus opus est partibus a septentrione quod ea caeli regio neque ex  claratur neque obscuratur solis cursu sed est certa inmutabilis die perpetuo distributio autem est copiarum locique commoda dispensatio parcaque in operibus sumptus ratione temperatio haec ita obseruabitur si primum architectus ea non quaeret quae non poterunt inueniri aut parari nisi magno namque non omnibus locis harenae fossiciae nec caementorum nec abietis nec sappinorum nec marmoris copia est sed aliud alio loco nascitur quorum comportationes difficiles sunt et sumptuosae utendum autem est ubi non est harena fossicia fluuiatica aut marina lota inopiae quoque abietis aut sappinorum uitabuntur utendo cupresso populo ulmo pinu reliquaque his similiter erunt explicanda alter gradus erit distributionis cum ad usum patrum familiarum et ad pecuniae copiam aut ad eloquentiae dignitatem aedificia apte disponentur namque aliter urbanas domos oportere constitui uidetur aliter quibus ex possessionibus rusticis influunt fructus non item feneratoribus aliter beatis et delicatis potentibus uero quorum cogitationibus respublica gubernatur ad usum conlocabuntur et omnino faciendae sunt aptae omnibus personis aedificiorum distributiones partes ipsius architecturae sunt tres aedificatio gnomonice machinatio aedificatio autem diuisa est bipertito e quibus una est moenium et communium operum in publicis locis conlocatio altera est priuatorum aedificiorum explicatio publicorum autem distributiones sunt tres e quibus est una defensionis altera religionis tertia opportunitatis defensionis est murorum turriumque et portarum ratio ad hostium impetus perpetuo repellendos excogitata religionis deorum inmortalium fanorum aediumque sacrarum conlocatio opportunitatis communium locorum ad usum publicum dispositio uti portus fora porticus  balinea theatra ambulationes ceteraque quae isdem rationibus in publicis locis designantur haec autem ita fieri debent ut habeatur ratio firmitatis utilitatis uenustatis firmitatis erit habita ratio cum fuerit fundamentorum ad solidum depressio quaque e materia copiarum sine auaritia diligens electio utilitatis autem cum fuerit emendata et sine inpeditione usus locorum dispositio et ad regiones sui cuiusque generis apta et commoda distributio uenustatis uero cum fuerit operis species grata et elegans membrorumque commensus iustas habeat symmetriarum ratiocinationes in ipsis uero moenibus ea erunt principia primum electio loci saluberrimi is autem erit excelsus et non nebulosus non pruinosus regionesque caeli spectans neque aestuosas neque frigidas sed temperatas deinde si uitabitur palustris uicinitas cum enim aurae matutinae cum sole oriente ad oppidum peruenient et his ortae nebulae adiungentur spiritusque bestiarum palustrium uenenatos cum nebula mixtos in habitatorum corpora flatu spargent efficient locum pestilentem item si secundum mare erunt moenia spectabuntque ad meridiem aut occidentem non erunt salubria quod per aestatem caelum meridianum sole exoriente calescit meridie ardet item quod spectat ad occidentem sole exorto tepescit meridie calet uespere feruet igitur mutationibus caloris et refrigerationis corpora quae in his locis sunt uitiantur hoc autem licet animaduertere etiam ex is quae non sunt animalia in cellis enim uinariis tectis lumina nemo capit a meridie nec ab occidente sed a septentrione quod ea regio nullo tempore mutationes recipit sed est firma perpetuo et inmutabilis ideo etiam ea granaria quae ad solis cursum  spectant bonitatem cito mutant obsoniaque et poma quae non in ea parte caeli ponuntur quae est auersa a solis cursu non diu seruantur nam semper calor cum excoquit e rebus firmitatem et uaporibus feruidis eripit exsugendo naturales uirtutes dissoluit eas et feruore mollescentes efficit inbecillas ut etiam in ferro animaduertimus quod quamuis natura sit durum in fornacibus ab ignis uapore percalefactum ita mollescit uti in omne genus formae faciliter fabricetur et idem cum molle et candens refrigeretur tinctum frigida redurescit et restituitur in antiquam proprietatem licet etiam considerare haec ita esse ex eo quod aestate non solum in pestilentibus locis sed etiam in salubribus omnia corpora calore fiant inbecilla et per hiemem etiam quae pestilentissimae sint regiones efficiantur salubres ideo quod a refrigerationibus solidantur non minus etiam quae ab frigidis regionibus corpora traducuntur in calidas non possunt durare sed dissoluuntur quae autem ex calidis locis sub septentrionum regiones frigidas non modo non laborant inmutatione loci ualetudinibus sed etiam confirmantur quare cauendum esse uidetur in moenibus conlocandis ab is regionibus quae caloribus flatus ad corpora hominum possunt spargere namque e principiis quae graeci stoixeia appellant ut omnia corpora sunt composita id est e calore et umore terreno et aere et ita mixtionibus naturali temperatura figurantur omnium animalium in mundo generatim qualitates ergo in quibusuis corporibus cum exsuperat e principiis calor tunc interficit dissoluitque cetera feruore haec autem uitia efficit feruidum ab certis partibus caelum cum insidit in apertas uenas plus quam patitur e mixtionibus naturali temperatura corpus item si umor occupauit corporum uenas inparesque eas fecit cetera  principia liquido corrupta diluuntur et dissoluuntur compositionibus uirtutes item haec e refrigerationibus umoris uentorum et aurarum infunduntur uitia corporibus non minus aeris etiamque terreni in corpore naturalis compositio augendo aut minuendo infirmat cetera principia terrena cibi plenitate aer grauitate caeli sed si qui uoluerit diligentius haec sensu percipere animaduertat attendatque naturas auium et piscium et terrestrium animalium et ita considerabit discrimina temperaturae aliam enim mixtionem habet genus auium aliam piscium longe aliter terrestrium natura uolucres minus habent terreni minus umoris caloris temperate aeris multum igitur leuioribus principiis compositae facilius in aeris impetum nituntur aquatiles autem piscium naturae quod temperatae sunt a calido plurimumque ex aeris et terreni principiis sunt compositae sed umoris habent oppido quam paulum quo minus habent e principiis umoris in corpore facilius in umore perdurant itaque cum ad terram perducuntur animam cum aqua relinquunt item terrestria quod e principiis ab aere caloreque sunt temperata minusque habent terreni plurimumque umoris quod abundant umidae partes non diu possunt in aqua uitam tueri ergo si haec ita uidentur quemadmodum proposuimus et e principiis animalium corpora composita sensu percipimus et e superationibus aut defectionibus ea laborare dissoluique iudicamus non dubitamus quin diligentius quaeri oporteat uti temperatissimas caeli regiones eligamus cum quaerenda fuerit in moenium conlocationibus salubritas itaque etiam atque etiam ueterem reuocandam censeo rationem maiores enim pecoribus immolatis quae pascebantur in is locis quibus aut oppida aut castra statiua constituebantur inspiciebant iocinera et si erant liuida et uitiosa primo alia immolabant dubitantes  utrum morbo an pabuli uitio laesa essent cum pluribus experti erant et probauerant integram et solidam naturam iocinerum ex aqua et pabulo ibi constituebant munitiones si autem uitiosa inueniebant iudicio transferebant item humanis corporibus pestilentem futuram nascentem in his locis aquae cibique copiam et ita transmigrabant et mutabant regiones quaerentes omnibus rebus salubritatem hoc autem fieri uti pabulo ciboque salubres proprietates terrae uideantur licet animaduertere et cognoscere ex agris cretensium qui sunt circa pothereum flumen quod est cretae inter duas ciuitates gnoson et gortynam dextra enim et sinistra eius fluminis pascuntur pecora sed ex his quae pascuntur proxime gnoson si    quae autem ex altera parte proxime gortynam non habent apparentem splenem unde etiam medici quaerentes de ea re inuenerunt in his locis herbam quam pecora rodendo inminuerunt lienes ita eam herbam colligendo curant lienosos hoc medicamento quod etiam cretenses asplhnon uocitant ex eo licet scire cibo atque aqua proprietates locorum naturaliter pestilentes aut salubres esse item si in paludibus moenia constituta erunt quae paludes secundum mare fuerint spectabuntque ad septentrionem aut inter septentrionem et orientem eaeque paludes excelsiores fuerint quam litus marinum ratione uidebuntur esse constituta fossis enim ductis fit aquae exitus ad litus et mare tempestatibus actum in paludes redundantia motionibus concitata marisque mixtionibus non patitur bestiarum palustrium genera ibi nasci quaeque de superioribus locis natando proxime litus perueniunt inconsueta salsitudine necantur exemplar autem huius rei gallicae paludes possunt esse quae circumcingunt alti  num rauennam aquileiam aliaque quae in eiusmodi locis municipia sunt proxima paludibus quod his rationibus habent incredibilem salubritatem quibus autem insidentes sunt paludes et non habent exitus profluentes neque per flumina neque per fossas uti pomptinae stando putescunt et umores graues et pestilentes in is locis emittunt item in apulia oppidum salpia uetus quod diomedes ab troia rediens constituit siue quemadmodum nonnulli scripserunt elpias rhodius in eiusmodi locis fuerat conlocatum ex quo incolae quotannis aegrotando laborantes aliquando peruenerunt ad m hostilium ab eoque publice petentes impetrauerunt ut is idoneum locum ad moenia transferenda conquireret eligeretque tunc is moratus non est sed statim rationibus doctissime quaesitis secundum mare mercatus est possessionem loco salubri ab senatuque populoque romano petit ut liceret transferre oppidum constituitque moenia et areas diuisit nummoque sestertio singulis municipibus mancipio dedit his confectis lacum aperuit in mare et portum e lacu municipio perfecit itaque nunc salpini quattuor milia passus progressi ab oppido ueteri habitant in salubri loco cum ergo his rationibus erit salubritatis moenium conlocandorum explicatio regionesque electae fuerint fructibus ad alendam ciuitatem copiosae et uiarum munitiones aut opportunitates fluminum seu per portus marinae subuectionis habuerit ad moenia comportationes expeditas tunc turrium murorumque fundamenta sic sunt facienda uti fodiantur si queat inueniri ad solidum et in solido quantum ex amplitudine operis pro ratione uideatur crassitudine ampliore quam parietum qui supra ter  ram sunt futuri et ea impleantur quam solidissima structura item turres sunt proiciendae in exteriorem partem uti cum ad murum hostis impetu uelit adpropinquare a turribus dextra ac sinistra lateribus apertis telis uulnerentur curandumque maxime uidetur ut non facilis aditus sit ad oppugnandum murum sed ita circumdandum ad loca praecipitia et excogitandum uti portarum itinera non sint directa sed scaeua namque cum ita factum fuerit tum dextrum latus accedentibus quod scuto non erit tectum proximum erit muro conlocanda autem oppida sunt non quadrata nec procurrentibus angulis sed circinationibus uti hostis ex pluribus locis conspiciatur in quibus enim anguli procurrunt difficiliter defenditur quod angulus magis hostem tuetur quam ciuem crassitudinem autem muri ita faciendam censeo uti armati homines supra obuiam uenientes alius alium sine inpeditione praeterire possint dum in crassitudine perpetuae taleae oleagineae ustilatae quam creberrime instruantur uti utraeque muri frontes inter se quemadmodum fibulis his taleis conligatae aeternam habeant firmitatem namque ei materiae nec caries nec tempestates nec uetustas potest nocere sed ea et in terra obruta et in aqua conlocata permanet sine uitiis utilis sempiterno itaque non solum in muro sed etiam in substructionibus quique parietes murali crassitudine erunt faciundi hac ratione religati non cito uitiabuntur interualla autem turrium ita sunt facienda ut ne longius sit alia ab alia sagittae missionis uti si qua oppugnetur tum a turribus quae erunt dextra sinistra scorpionibus reliquisque telorum missionibus hostes reiciantur etiamque contra interiores partes turrium diuidendus est murus interuallis tam magnis quam erunt turres ut itinera sint  interioribus partibus turrium contignata neque ea ferro fixa hostis enim si quam partem muri occupauerit qui repugnabunt rescindent et si celeriter administrauerint non patientur reliquas partes turrium murique hostem penetrare nisi se uoluerit praecipitare turres itaque rotundae aut polygonoe sunt faciendae quadratas enim machinae celerius dissipant quod angulos arietes tundendo frangunt in rotundationibus autem uti cuneos ad centrum adigendo laedere non possunt item munitiones muri turriumque aggeribus coniunctae maxime sunt tutiores quod neque arietes neque suffossiones neque machinae ceterae eis ualent nocere sed non in omnibus locis est aggeris ratio facienda nisi quibus extra murum ex alto loco plano pede accessus fuerit ad moenia oppugnanda itaque in eiusmodi locis primum fossae sunt faciendae latitudinibus et altitudinibus quam amplissimis deinde fundamentum muri deprimendum est infra alueum fossae et id extruendum est ea crassitudine ut opus terrenum facile sustineatur item interiore parte substructionis fundamentum distans ab exteriore introrsus amplo spatio ita uti cohortes possint quemadmodum in acie instructae ad defendendum supra latitudinem aggeris consistere cum autem fundamenta ita distantia inter se fuerint constituta tunc inter ea alia transuersa coniuncta exteriori et interiori fundamento pectinatim disposita quemadmodum serrae dentes solent esse conlocentur cum enim sic erit factum tunc ita oneris terreni magnitudo distributa in paruas partes neque uniuersa pondere premens non poterit ulla ratione extrudere muri substructiones de ipso autem muro e qua materia struatur aut perficiatur ideo non est praefiniendum quod in omnibus locis quas optamus copias eas non possumus habere sed ubi sunt saxa quadrata siue silex seu caementum aut coctus later siue  crudus his erit utendum non enim uti babylone abundantes liquido bitumine pro calce et harena ex cocto latere factum habent murum sic item possunt omnes regiones seu locorum proprietates habere tantas eiusdem generis utilitates uti ex his comparationibus ad aeternitatem perfectus habeatur sine uitio murus moenibus circumdatis sequuntur intra murum arearum diuisiones platearumque et angiportum ad caeli regionem directiones dirigentur haec autem recte si exclusi erunt ex angiportis uenti prudenter qui si frigidi sunt laedunt si calidi uitiant si umidi nocent quare uitandum uidetur hoc uitium et auertendum ne fiat quod in multis ciuitatibus usu solet uenire quemadmodum in insula lesbo oppidum mytilenae magnificenter est aedificatum et eleganter sed positum non prudenter in qua ciuitate auster cum flat homines aegrotant cum corus tussiunt cum septentrio restituuntur in salubritatem sed in angiportis et plateis non possunt consistere propter uehementiam frigoris uentus autem est aeris fluens unda cum certa motus redundantia nascitur cum feruor offendit umorem et impetus spiritus factionis exprimit uim flatus id autem uerum esse ex aeolis aereis licet aspicere et de latentibus caeli rationibus artificiosis rerum inuentionibus diuinitatis exprimere ueritatem fiunt enim aeoli pilae aereae cauae hae habent punctum angustissimumquae aqua infunduntur conlocanturque ad ignem et antequam calescant non habent ullum spiritum simul autem ut feruere coeperint efficiunt ad ignem uehementem flatum ita scire et iudicare licet e paruo breuissimoque spectaculo de magnis et inmani  bus caeli uentorumque naturae rationibus uenti autem si ex habitationibus exclusi fuerint non solum efficient corporibus ualentibus locum salubrem sed etiam si qui morbi ex aliis uitiis forte nascentur qui in ceteris minus salubribus locis habent curationes medicinae contrariae in his propter exclusiones uentorum temperatura expeditius curabuntur uitia autem sunt quae difficulter curantur in regionibus quae sunt supra scriptae haec grauitudo arteriace tussis pleuritis pthisis sanguinis eiectio et cetera quae non detractionibus sed adiectionibus curantur haec ideo difficulter medicantur primum quod ex frigoribus concipiuntur deinde quod defatigatis morbo uiribus eorum aer agitatus est molestus namque ubi uentorum agitationibus extenuatur a uitiosis corporibus detrahit sucum et efficit ea exiliora contra uero lenis et crassus aer qui perflatus non habet neque crebras redundantias propter inmotam stabilitatem adiciendo ad membra eorum alit eos et reficit qui in his sunt inpliciti morbis nonnullis placuit esse uentos quattuor ab oriente aequinoctiali solanum a meridie austrum ab occidente aequinoctiali fauonium ab septentrionali septentrionem sed qui diligentius perquisierunt tradiderunt eos esse octo maxime quidem andronicus cyrrestes qui etiam exemplum conlocauit athenis turrem marmoream octagonon et in singulis lateribus octagoni singulorum uentorum imagines excalptas contra suos cuiusque flatus designauit supraque eam turrim metam marmoream perfecit et insuper tritonem aereum conlocauit dextra manu uirgam porrigentem et ita est machinatus uti uento circumage  retur et semper contra flatum consisteret supraque imaginem flantis uenti indicem uirgam teneret itaque sunt conlocati inter solanum et austrum ab oriente hiberno eurus inter austrum et fauonium ab occidente hiberno africus inter fauonium et septentrionem caurus quem plures uocant corum inter septentrionem et solanum aquilo hoc modo uidetur esse expressum uti pateat numerus et nomina et partes unde flatus certi uentorum spirent quod cum ita exploratum habeatur ut inueniantur regiones et ortus eorum sic erit ratiocinandum conlocetur ad libellam marmoreum amusium mediis moenibus aut locus ita expoliatur ad regulam et libellam ut amusium non desideretur supraque eius loci centrum medium conlocetur aeneus gnomon indagator umbrae qui graece skioqhrhs dicitur huius antemeridiana circiter hora quinta sumenda est extrema gnomonis umbra et puncto signanda deinde circino diducto ad punctum quod est gnomonis umbrae longitudinis signum ex eoque a centro circumagenda linea rotundationis itemque obseruanda postmeridiana istius gnomonis crescens umbra et cum tetigerit circinationis lineam et fecerit parem antemeridianae umbrae postmeridianam signanda puncto ex his duobus signis circino decusatim describendum et per decusationem et medium centrum linea perducenda ad extremum ut habeatur meridiana et septentrionalis regio tum postea sumenda est sexta decima pars circinationis lineae totius rotundationis centrumque conlocandum in meridiana linea qua tangit circinationem et signandum dextra ac  sinistra in circinatione et meridiana et septentrionali parte tunc ex signis his quattuor per centrum medium decusatim lineae ab extremis ad extremas circinationes perducendae ita austri et septentrionis habebitur octauae partis designatio reliquae partes dextra ac sinistra tres et tres aequales his distribuendae sunt in tota rotundatione ut aequales diuisiones octo uentorum designatae sint in descriptione tum per angulos inter duas uentorum regiones et platearum et angiportorum uidentur deberi dirigi descriptiones his enim rationibus et ea diuisione exclusa erit ex habitationibus et uicis uentorum uis molesta cum enim plateae contra directos uentos erunt conformatae ex aperto caeli spatio impetus ac flatus frequens conclusus in faucibus angiportorum uehementioribus uiribus peruagabitur quas ob res conuertendae sunt ab regionibus uentorum directiones uicorum uti aduenientes ad angulos insularum frangantur repulsique dissipentur fortasse mirabuntur i qui multa uentorum nomina nouerunt quod a nobis expositi sunt tantum octo esse uenti si autem animaduerterint orbis terrae circumitionem per solis cursum et umbras gnomonis aequinoctialis ex inclinatione caeli ab eratosthene cyrenaeo rationibus mathematicis et geometricis methodis esse inuentam ducentorum quinquaginta duum milium stadium quae fiunt passus trecenties et decies quinquies centena milia huius autem octaua pars quam uentus tenere uidetur est triciens nongenta triginta septem milia et passus quingenti non debebunt mirari si in tam magno spatio unus uentus uagando inclinationibus et recessionibus uarietates mutatione flatus faciat itaque dextra et sinistra austrum leuconotus et  altanus flare solet circa africum libonotus et subuesperus circa fauonium argestes et certis temporibus etesiae ad latera cauri circius et corus circa septentrionem thracias et gallicus dextra ac sinistra aquilonem supernas et caecias circa solanum carbas et certo tempore ornithiae euri uero medias partes tenentis in extremis euricircias et uolturnus sunt autem et alia plura nomina flatusque uentorum e locis aut fluminibus aut montium procellis tracta praeterea aurae matutinae qua sol cum emergit de subterranea parte uersando pulsat aeris umorem et impetu scandendo praeurens exprimit aurarum antelucano impetu flatus qui cum exorto sole permanserunt euri uenti tenent partes et ea re quod ex auris procreatur ab graecis euros uidetur esse appellatus crastinusque dies propter auras matutinas aurion fertur esse uocitatus sunt autem nonnulli qui negant eratosthenem potuisse ueram mensuram orbis terrae colligere quae siue est certa siue non uera non potest nostra scriptura non ueras habere terminationes regionum unde spiritus uentorum oriuntur ergo si ita est tantum erit uti non certam mensurae rationem sed aut maiores impetus aut minores habeant singuli uenti quoniam haec a nobis sunt breuiter exposita ut facilius intellegatur uisum est mihi in extremo uolumine formas siue uti graeci dicunt sxhmata duo explicare unum ita deformatum ut appareat unde certi uentorum spiritus oriantur alterum quemadmodum ab impetu eorum auersis directionibus uicorum et platearum euitentur nocentes flatus erit autem in exaequata planitie centrum ubi est littera a gnomonis autem antemeridiana umbra ubi est  b et a centro ubi est a diducto circino ad id signum umbrae ubi est b circumagatur linea rotundationis reposito autem gnomone ubi antea fuerat expectanda est dum decrescat faciatque iterum crescendo parem antemeridianae umbrae postmeridianam tangatque lineam rotundationis ubi erit littera c tunc a signo ubi est b et a signo ubi est c circino decusatim describatur ubi erit d deinde per decusationem et centrum ubi est a perducatur linea ad extremum in qua linea erunt litterae e et f haec linea erit index meridianae et septentrionalis regionis tunc circino totius rotundationis sumenda est pars xui circinique centrum ponendum est in meridiana linea qua tangit rotundationem ubi est littera e et signandum dextra sinistra ubi erunt litterae g h item in septentrionali parte centrum circini ponendum in rotundationis et septentrionali linea ubi est littera f et signandum dextra ac sinistra ubi sunt litterae i et k et ab g ad k et ab h ad i per centrum lineae perducendae ita quod erit spatium ab g ad h erit spatium uenti austri et partis meridianae item quod erit spatium ab i ad k erit septentrionis reliquae partes dextra ter ac sinistra ter diuidendae sunt aequaliter quae sunt ad orientem in quibus litterae l m et ab occidente in quibus sunt litterae n et o ab m ad o et ab l ad n perducendae sunt lineae decusatim et ita erunt aequaliter uentorum octo spatia in circumitione quae cum ita descripta erunt in singulis angulis octagoni cum a meridie incipiemus inter eurum et austrum in angulo erit  littera g inter austrum et africum h inter africum et fauonium n inter fauonium et caurum o inter caurum et septentrionem k inter septentrionem et aquilonem i inter aquilonem et solanum l inter solanum et eurum m ita his confectis inter angulos octagoni gnomon ponatur et ita dirigantur angiportorum diuisiones diuisis angiportis et plateis constitutis arearum electio ad opportunitatem et usum communem ciuitatis est explicanda aedibus sacris foro reliquisque locis communibus et si erunt moenia secundum mare area ubi forum constituatur eligenda proxime portum sin autem mediterraneo in oppido medio aedibus uero sacris quorum deorum maxime in tutela ciuitas uidetur esse et ioui et iunoni et mineruae in excelsissimo loco unde moenium maxima pars conspiciatur areae distribuantur mercurio autem in foro aut etiam ut isidi et serapi in emporio apollini patrique libero secundum theatrum herculi in quibus ciuitatibus non sunt gymnasia neque amphitheatra ad circum marti extra urbem sed ad campum itemque ueneri ad portum id autem etiam etruscis haruspicibus disciplinarum scripturis ita est dedicatum extra murum ueneris uolcani martis fana ideo conlocari uti non insuescat in urbe adulescentibus seu matribus familiarum ueneria libido uolcanique ui e moenibus religionibus et sacrificiis euocata ab timore incendiorum aedificia uideantur liberari martis uero diuinitas cum sit extra moenia dedicata non erit inter ciues armigera dissensio sed ab hostibus ea defensa belli periculo conseruabit item cereri extra urbem loco quo non quolibet nomine semper homines nisi per sacrificium necesse habeant adire cum religione caste sanctisque moribus is locus debet tueri ceterisque diis ad sacrificiorum rationes aptae templis areae sunt distribuendae  de ipsis autem aedibus sacris faciundis et de earum symmetriis in tertio et quarto uolumine reddam rationes quia in secundo uisum est mihi primum de materiae copiis quae in aedificiis sunt parandae quibus sint uirtutibus et quem habeant usum exponere deinde commensus aedificiorum et ordines et genera singula symmetriarum peragere et in singulis uoluminibus explicare liber secundus dinocrates architectus cogitationibus et sollertia fretus cum alexander rerum potiretur profectus est e macedonia ad exercitum regiae cupidus commendationis is e patria a propinquis et amicis tulit ad primos ordines et purpuratos litteras ut aditus haberet faciliores ab eisque exceptus humane petit uti quamprimum ad alexandrum perduceretur cum polliciti essent tardiores fuerunt idoneum tempus expectantes itaque dinocrates ab his se existimans ludi ab se petit praesidium fuerat enim amplissima statura facie grata forma dignitateque summa his igitur naturae muneribus confisus uestimenta posuit in hospitio et oleo corpus perunxit caputque coronauit populea fronde laeuum umerum pelle leonina texit dextraque clauam tenens incessit contra tribunal regis ius dicentis nouitas populum cum auertisset conspexit eum alexander admirans ei iussit locum dari ut accederet interrogauitque quis esset at ille dinocrates inquit architectus macedo qui ad te cogitationes et formas adfero dignas tuae claritati namque athon montem formaui in statuae uirilis figuram cuius manu laeua designaui ciuitatis amplissimae moenia dextera pateram quae exciperet omnium fluminum quae sunt in eo monte aquam  ut inde in mare profunderetur delectatus alexander ratione formae statim quaesiit si essent agri circa qui possent frumentaria ratione eam ciuitatem tueri cum inuenisset non posse nisi transmarinis subuectionibus dinocrates inquit attendo egregiam formae compositionem et ea delector sed animaduerto si qui deduxerit eo loci coloniam fore ut iudicium eius uituperetur ut enim natus infans sine nutricis lacte non potest ali neque ad uitae crescentis gradus perduci sic ciuitas sine agris et eorum fructibus in moenibus affluentibus non potest crescere nec sine abundantia cibi frequentiam habere populumque sine copia tueri itaque quemadmodum formationem puto probandam sic iudico locum inprobandum teque uolo esse mecum quod tua opera sum usurus ex eo dinocrates ab rege non discessit et in aegyptum est eum persecutus ibi alexander cum animaduertisset portum naturaliter tutum emporium egregium campos circa totam aegyptum frumentarios inmanis fluminis nili magnas utilitates iussit eum suo nomine ciuitatem alexandriam constituere ita dinocrates a facie dignitateque corporis commendatus ad eam nobilitatem peruenit mihi autem imperator staturam non tribuit natura faciem deformauit aetas ualetudo detraxit uires itaque quoniam ab his praesidiis sum desertus per auxilia scientiae scriptaque ut spero perueniam ad commendationem cum autem quae primo uolumine de officio architecturae terminationibusque artis perscripsi item de moenibus et intra moenia arearum diuisionibus insequatur ordo de aedibus sacris et publicis aedificiis itemque priuatis quibus proportionibus et symmetriis debeant esse uti explicentur non putaui ante ponendum nisi prius de materiae  copiis e quibus conlatis aedificia structuris et materiationibus perficiuntur quas habeant in usu uirtutes exposuissem quibusque rerum natura e principiis essent temperatae dixissem sed antequam naturales res incipiam explicare de aedificiorum rationibus unde initia ceperint et uti creuerint eorum inuentiones ante ponam et insequar ingressus eorum qui antiquitates rerum naturae et initia humanitatis et inuentiones perquisitas scriptorum praeceptis dedicauerunt itaque quemadmodum ab his sum institutus exponam homines uetere more ut ferae in siluis et speluncis et nemoribus nascebantur ciboque agresti uescendo uitam exigebant interea quodam in loco ab tempestatibus et uentis densae crebritatibus arbores agitatae et inter se terentes ramos ignem excitauerunt et eius flamma uehementi perterriti qui circa eum locum fuerunt sunt fugati postea re quieta propius accedentes cum animaduertissent commoditatem esse magnam corporibus ignis teporem ligna adicientes et is conseruantes alios adducebant et nutu monstrantes ostendebant quas haberent ex eo utilitates in eo hominum congressu cum profundebantur aliter atque aliter e spiritu uoces cotidiana consuetudine uocabula ut obtigerant constituerunt deinde significando res saepius in usu ex euentu fari fortuito coeperunt et ita sermones inter se procreauerunt ergo cum propter ignis inuentionem conuentus initio apud homines et concilium et conuictus esset natus et in unum locum plures conuenirent habentes ab natura praemium praeter reliqua animalia ut non proni  sed erecti ambularent mundique et astrorum magnificentiam aspicerent item manibus et articulis quam uellent rem faciliter tractarent coeperunt in eo coetu alii de fronde facere tecta alii speluncas fodere sub montibus nonnulli hirundinum nidos et aedificationes earum imitantes de luto et uirgulis facere loca quae subirent tunc obseruantes aliena tecta et adicientes suis cogitationibus res nouas efficiebant in dies meliora genera casarum cum essent autem homines imitabili docilique natura cotidie inuentionibus gloriantes alius alii ostendebant aedificiorum effectus et ita exercentes ingenia certationibus in dies melioribus iudiciis efficiebantur primumque furcis erectis et uirgulis interpositis luto parietes texerunt alii luteas glaebas arefacientes struebant parietes materia eos iugumentantes uitandoque imbres et aestus tegebant harundinibus et fronde posteaquam per hibernas tempestates tecta non potuerunt imbres sustinere fastigia facientes luto inducto proclinatis tectis stillicidia deducebant haec autem ex is quae supra scriptae sunt originibus instituta esse possumus sic animaduertere quod ad hunc diem nationibus exteris ex his rebus aedificia constituuntur uti gallia hispania lusitania aquitania scandulis robusteis aut stramentis apud nationem colchorum in ponto propter siluarum abundantiam arboribus perpetuis planis dextra ac sinistra in terra positis spatio inter eas relicto quanto arborum longitudines patiuntur conlocantur in extremis partibus earum supra alterae transuersae quae circumcludunt medium spatium habitationis tum insuper alternis trabibus ex quattuor partibus angulos iugumentantes et ita parietes arboribus statuentes ad perpendiculum imarum educunt ad altitudinem turres interuallaque quae relinquuntur propter crassitudinem materiae schidiis et luto obstruunt item tecta recidentes ad ex  tremos angulos transtra traiciunt gradatim contrahentes et ita ex quattuor partibus ad altitudinem educunt medio metas quas fronde et luto tegentes efficiunt barbarico more testudinata turrium tecta phryges uero qui campestribus locis sunt habitantes propter inopiam siluarum egentes materiae eligunt tumulos naturales eosque medios fossura detegentes et itinera perfodientes dilatant spatia quantum natura loci patitur insuper autem stipites inter se religantes metas efficiunt quas harundinibus et sarmentis tegentes exaggerant supra habitationes e terra maximos grumos ita hiemes calidissimas aestates frigidissimas efficiunt tectorum rationes nonnulli ex ulua palustri componunt tuguria tecta apud ceteras quoque gentes ex cannula pari similique ratione casarum perficiuntur constitutiones non minus etiam massiliae animaduertere possumus sine tegulis subacta cum paleis terra tecta athenis areopagi antiquitatis exemplar ad hoc tempus luto tectum item in capitolio commonefacere potest et significare mores uetustatis romuli casa et in arce sacrorum stramentis tecta ita his signis de antiquis inuentionibus aedificiorum sic ea fuisse ratiocinantes possumus iudicare cum autem cotidie faciendo tritiores manus ad aedificandum perfecissent et sollertia ingenia exercendo per consuetudinem ad artes peruenissent tum etiam industria in animis eorum adiecta perfecit ut qui fuerunt in his studiosiores fabros esse se profiterentur cum ergo haec ita fuerint primo constituta et natura non solum sensibus ornauisset gentes quemadmodum reliqua animalia sed etiam  cogitationibus et consiliis armauisset mentes et subiecisset cetera animalia sub potestate tunc uero ex fabricationibus aedificiorum gradatim progressi ad ceteras artes et disciplinas e fera agrestique uita ad mansuetam perduxerunt humanitatem tum autem struentes animose et aeuo prospicientes maioribus cogitationibus ex uarietate artium natis non casas sed etiam domos fundatas et latericiis parietibus aut e lapide structas materiaque et tegula tectas perficere coeperunt deinde obseruationibus studiorum e uagantibus iudiciis et incertis ad certas symmetriarum perduxerunt rationes posteaquam animaduerterunt profusos esse partus naturae et abundantem materiae copiam ad aedificationes ab ea comparatam tractando nutrierunt et auctam per artes ornauerunt uoluptatibus elegantiam uitae igitur de his rebus quae sunt in aedificiis ad usum idoneae quibusque sunt qualitatibus et quas habeant uirtutes ut potuero dicam sed si qui de ordine huius libri disputare uoluerit quod putauerit eum primum institui oportuisse ne putet me errauisse sic reddam rationem cum corpus architecturae scriberem primo uolumine putaui quibus eruditionibus et disciplinis esset ornata oportere exponere finireque terminationibus eius species et e quibus rebus esset nata dicere ergo in primo de artis officio itemque quid oporteat esse in architecto ibi pronuntiaui in hoc de naturalibus materiae rebus quem habeant usum disputabo namque hic liber non profitetur unde architectura nascatur sed unde origines aedificiorum sunt institutae et quibus rationibus enutritae et progressae sint gradatim ad hanc  finitionem ergo ita suo ordine et loco huius erit uoluminis constitutio nunc reuertar ad propositum et de copiis quae aptae sunt aedificiorum perfectionibus quemadmodum uideantur esse ab natura rerum procreatae quibusque mixtionibus principiorum congressus temperentur ne obscura sed perspicua legentibus sint ratiocinabor namque nulla materiarum genera neque corpora neque res sine principiorum coetu nasci neque subici intellectui possunt neque aliter natura rerum praeceptis physicorum ueras patitur habere explicationes nisi causae quae insunt in his rebus quemadmodum et quid ita sint subtilibus rationibus habeant demonstrationes thales primum aquam putauit omnium rerum esse principium heraclitus ephesius qui propter obscuritatem scriptorum a graecis skoteinos est appellatus ignem democritus quique est eum secutus epicurus atomos quas nostri insecabilia corpora nonnulli indiuidua uocitauerunt pythagoreorum uero disciplina adiecit ad aquam et ignem aera et terrenum ergo democritus etsi non proprie res nominauit sed tantum indiuidua corpora proposuit ideo ea ipsa dixisse uidetur quod ea cum sint disiuncta nec laeduntur nec interitionem recipiunt nec sectionibus diuiduntur sed sempiterno aeuo perpetuo infinitam retinent in se soliditatem ex his ergo congruentibus cum res omnes coire nascique uideantur et hae in infinitis generibus rerum naturae sint disparatae putaui oportere de uarietatibus et discriminibus usus earum quasque haberent in aedificiis qualitates exponere uti cum fuerint notae non habeant qui aedificare cogitant errorem sed aptas ad usum copias aedificiis comparent  itaque primum de lateribus qua de terra duci eos oporteat dicam non enim de harenoso neque calculoso luto neque sabulone soluto sunt ducendi quod ex his generibus cum sint ducti primum fiunt graues deinde cum ab imbribus in parietibus sparguntur dilabuntur et dissoluuntur paleaeque in his non cohaerescunt propter asperitatem faciendi autem sunt ex terra albida cretosa siue de rubrica aut etiam masculo sabulone haec enim genera propter leuitatem habent firmitatem et non sunt in opere ponderosa et faciliter aggerantur ducendi autem sunt per uernum tempus et autumnale ut uno tenore siccescant qui enim per solstitium parantur ideo uitiosi fiunt quod summum corium sol acriter cum praecoquit efficit ut uideatur aridum interior autem sit non siccus et cum postea siccescendo se contrahit perrumpit ea quae erant arida ita rimosi facti efficiuntur inbecilli maxime autem utiliores erunt si ante biennium fuerint ducti namque non ante possunt penitus siccescere itaque cum recentes et non aridi sunt structi tectorio inducto rigidoque obsolidate permanente ipsi sidentes non possunt eandem altitudinem qua est tectorium tenere contractioneque moti non haerent cum eo sed ab coniunctione eius disparantur igitur tectoria ab structura seiuncta propter tenuitatem per se stare non possunt sed franguntur ipsique parietes fortuito sidentes uitiantur ideo etiam uticenses laterem si sit aridus et ante quinquennium ductus cum arbitrio magistratus fuerit ita probatus tunc utuntur in parietum structuris fiunt autem laterum genera tria unum quod graece lydium appellatur id est quo nostri utuntur longum sesquipede latum pede ceteris duobus graecorum aedificia struuntur ex his unum pentadwron alterum tetradwron dicitur  dwron autem graeci appellant palmum quod munerum datio graece dwron appellatur id autem semper geritur per manus palmum ita quod est quoquouersus quinque palmorum pentadoron quod quattuor tetradoron dicitur et quae sunt publica opera pentadwrws quae priuata tetradwrws struuntur fiunt autem cum his lateribus semilateria quae cum struuntur una parte lateribus ordines altera semilateres ponuntur ergo ex utraque parte ad lineam cum struuntur alternis coriis parietes alligantur et medii lateres supra coagmenta conlocati et firmitatem et speciem faciunt utraque parte non inuenustam est autem in hispania ulteriore ciuitas maxilua et callet et in asia pitane ubi lateres cum sunt ducti et arefacti proiecti natant in aqua natare autem eos posse ideo uidetur quod terra est de qua ducuntur pumicosa ita cum est leuis aere solidata non recipit in se nec combibit liquorem igitur leui raraque cum sit proprietate quocumque pondere fuerit cogitur ab rerum natura quemadmodum pumex uti ab aqua sustineatur sic autem magnas habent utilitates quod neque in aedificationibus sunt onerosi et cum non patiantur penetrare in corpus umidam potestatem a tempestatibus non dissoluuntur in caementiciis autem structuris primum est de harena quaerendum ut ea sit idonea ad materiem miscendam neque habeat terram commixtam genera autem harenae fossiciae sunt haec nigra cana rubra carbunculus ex his quae in manu confricata fecerit stridorem erit optima quae autem terrosa fuerit non habebit asperitatem item si in uestimentum candidum ea coniecta fuerit postea ex  cussa uel icta id non inquinarit neque ibi terra subsiderit erit idonea sin autem non erunt harenaria unde fodiatur tum de fluminibus aut e glarea erit excernenda non minus etiam de litore marino sed ea in structuris haec habet uitia difficulter siccescit neque onerari se continenter paries patitur nisi intermissionibus requiescat neque concamerationes recipit marina autem hoc amplius quod etiam parietes cum in is tectoria facta fuerint remittente se salsugine eorum dissoluuntur fossiciae uero celeriter in structuris siccescunt et tectoria permanent et concamerationes patiuntur sed eae quae sunt de harenariis recentes si enim exemptae diutius iacent ab sole et luna et pruina concoctae resoluuntur et fiunt terrosae ita cum in structuram coiciuntur non possunt continere caementa sed ea ruunt et labuntur oneraque parietes non possunt sustinere recentes autem fossiciae cum in structuris tantas habeant uirtutes eae in tectoriis ideo non sunt utiles quod pinguitudini eius calx commixta propter uehementiam non potest sine rimis inarescere fluuiatica uero propter macritatem uti signinum liaculorum subactionibus in tectorio recipit soliditatem de harenae copiis cum habeatur explicatum tum etiam de calce diligentia est adhibenda uti de albo saxo aut silice coquatur et quae erit ex spisso et duriore erit utilis in structura quae autem ex fistuloso in tectoriis cum ea erit extincta tunc materia ita misceatur ut si erit fossicia tres harenae et una calcis infundatur si autem fluuiatica aut marina duo harenae una calcis coiciatur ita enim erit iusta ratio mixtionis temperaturae etiam in fluuiatica  aut marina si qui testam tunsam et succretam ex tertia parte adiecerit efficiet materiae temperaturam ad usum meliorem quare autem cum recipit aquam et harenam calx tunc confirmat structuram haec esse causa uidetur quod e principiis uti cetera corpora ita et saxa sunt temperata et quae plus habent aeris sunt tenera quae aquae lenta sunt ab umore quae terrae dura quae ignis fragiliora itaque ex his saxa si antequam coquantur contusa minute mixta harenae in structuram coiciantur non solidescunt nec eam poterunt continere cum uero coniecta in fornacem ignis uehementi feruore correpta amiserint pristinae soliditatis uirtutem tunc exustis atque exhaustis eorum uiribus relinquuntur patentibus foraminibus et inanibus ideo autem quo pondere saxa coiciuntur in fornacem cum eximuntur non possunt ad id respondere sed cum expenduntur permanente ea magnitudine excocto liquore circiter tertia parte ponderis inminuta esse inueniuntur ergo liquor qui est in eius lapidis corpore et aer cum exustus et ereptus fuerit habueritque in se residuum calorem latentem prius quem ex ignis ui recepit intinctus in aqua umore penetrante in foraminum raritates conferuescit et ita refrigeratus reicit ex calcis corpore feruorem igitur cum patent foramina eorum et raritates harenae mixtionem in se corripiunt et ita cohaerescunt siccescendoque cum caementis coeunt et efficiunt structurarum soliditatem est etiam genus pulueris quod efficit naturaliter res admirandas nascitur in regionibus baianis in agris municipiorum quae sunt circa uesuuium montem quod commixtum cum calce et caemento non modo ceteris aedificiis praestat firmitates sed etiam moles cum struuntur in mari sub aqua solidescunt hoc autem fieri hac ratione uidetur quod sub his montibus et terrae feruentes sunt  et fontes crebri qui non essent si non in imo haberent aut e sulphure aut alumine aut bitumine ardentes maximos ignes igitur penitus ignis et flammae uapor per interuenia permanans et ardens efficit leuem eam terram et ibi quod nascitur tofus exsurgens est sine liquore ergo cum tres res consimili ratione ignis uehementia foratae in unam peruenerint mixtionem repente recepto liquore una cohaerescunt et celeriter umore duratae solidantur neque eas fluctus neque uis aquae potest dissoluere ardores autem esse in his locis etiam haec res potest indicare quod in montibus cumanorum baianis sunt loca sudationibus excauata in quibus uapor feruidus ab imo nascens ignis uehementia perforat eam terram per eamque manando in his locis oritur et ita sudationum egregias efficit utilitates non minus etiam memorantur antiquitus creuisse ardores et abundauisse sub uesuuio monte et inde euomuisse circa agros flammam ideoque tunc quae spongia siue pumex pompeianus uocatur excocto ex alio genere lapidis in hanc redacta esse uidetur generis qualitatem id autem genus spongiae quod inde eximitur non in omnibus locis nascitur nisi circum aetnam et collibus mysiae quae a graecis katakekaumenh nominatur et si quae eiusdem modi sunt locorum proprietates si ergo in his locis aquarum feruentes inueniuntur fontes et montibus excauatis calidi uapores ipsaque loca ab antiquis memorantur peruagantes in agris habuisse ardores uidetur esse certum ab ignis uehementia ex tofo terraque quemadmodum in fornacibus ex calce ita ex his ereptum esse liquorem igitur dissimilibus et disparibus rebus correptis et in udam potestatem conlatis calida umoris ieiunitas  aqua repente satiata latenti calore conferuescit et uehementer efficit ea coire celeriterque communibus corporibus unam soliditatis percipere uirtutem relinquetur desideratio quoniam item sunt in etruria ex aqua calida crebri fontes quid ita non etiam ibi nascitur puluis e quo eadem ratione sub aqua structura solidescat itaque uisum est antequam desideraretur de his rebus quemadmodum esse uideantur exponere omnibus locis et regionibus non eadem genera terrae nec lapides nascuntur sed nonnulla sunt terrena alia sabulosa itemque glareosa aliis locis harenosa non minus materia et omnino dissimili disparique genere in regionum uarietatibus qualitates insunt in terra maxime autem id sic licet considerare quod qua mons appenninus regiones italiae etruriaeque circa cingit prope in omnibus locis non desunt fossicia harenaria trans appenninum uero quae pars est ad adriaticum mare nulla inueniuntur item achaia asia omnino trans mare nec nominantur quidem igitur non in omnibus locis quibus efferuent aquae calidae crebri fontes eaedem opportunitates possunt similiter concurrere sed omnia uti natura rerum constituit non ad uoluptatem hominum sed ut fortuito disparata procreantur ergo quibus locis non sunt terrosi montes sed genere materiae est autem materiae potestas mollior quam tofus solidior quam terra ignis uis per eius uenas egrediens adurit eam quod est molle et tenerum exurit quod autem asperum relinquit quo penitus ab imo uehementia uaporis adusto nonnullis locis procreatur id genus harenae quod dicitur carbunculus itaque uti campania exusta terra cinis sic  in etruria excocta materia efficitur carbunculus utraque autem sunt egregia in structuris sed alia in terrenis aedificiis alia etiam in maritimis molibus habent uirtutem de calce et harena quibus uarietatibus sint et quas habeant uirtutes dixi sequitur ordo de lapidicinis explicare de quibus et quadrata saxa et caementorum ad aedificia eximuntur copiae et comparantur haec autem inueniuntur esse disparibus et dissimilibus uirtutibus sunt enim aliae molles uti sunt circa urbem rubrae pallenses fidenates albanae aliae temperatae uti tiburtinae amiterninae soractinae et quae sunt his generibus nonnullae durae uti siliceae sunt etiam alia genera plura uti in campania rubrum et nigrum tofum in umbria et piceno et in uenetia albus quod etiam serra dentata uti lignum secatur sed haec omnia quae mollia sunt hanc habent utilitatem quod ex his saxa cum sunt exempta in opere faciliter tractantur et si sunt in locis tectis sustineant laborem si autem in apertis et patentibus gelicidiis et pruina congesta friantur et dissoluuntur item secundum oram maritimam ab salsugine exesa diffluunt neque perferunt aestus tiburtina uero et quae eodem genere sunt omnia sufferunt et ab oneribus et a tempestatibus iniurias sed ab igni non possunt esse tuta simulque sunt ab eo tacta dissiliunt et dissipantur ideo quod temperatura naturali paruo sunt umore itemque non multum habent terreni sed aeris plurimum et ignis igitur cum et umor et terrenum in his minus inest tum etiam ignis tactu et ui uaporis ex his aere fugato penitus insequens interueniorum uacuitates occupans feruescit et efficit a  suis ardentia corporibus carbonibus similia sunt uero item lapidicinae complures in finibus tarquiniensium quae dicuntur anicianae colore quemadmodum albanae quarum officinae maxime sunt circa lacum uulsiniensem item praefectura statonensi haec autem habent infinitas uirtutes neque enim his gelicidiorum tempestas neque ignis tactus potest nocere sed est firma et ad uetustatem ideo permanens quod parum habet e naturae mixtione aeris et ignis umoris autem temperate plurimumque terreni ita spissis comparationibus solidata neque ab tempestatibus neque ab ignis uehementia nocetur id autem maxime iudicare licet e monumentis quae sunt circa municipium ferenti ex his facta lapidicinis namque habent et statuas amplas factas egregie et minora sigilla floresque et acanthos eleganter scalptos quae cum sint uetusta sic apparent recentia uti si sint modo facta non minus etiam fabri aerarii de his lapidicinis in aeris flatura formis comparatis habent ex his ad aes fundendum maximas utilitates quae si prope urbem essent dignum esset ut ex his officinis omnia opera perficerentur cum ergo propter propinquitatem necessitas cogat ex rubris lapidicinis et pallensibus et quae sunt urbi proximae copiis uti si qui uoluerit sine uitiis perficere ita erit praeparandum cum aedificandum fuerit ante biennium ea saxa non hieme sed aestate eximantur et iacentia permaneant in locis patentibus quae autem eo biennio a tempestatibus tacta laesa fuerint ea in fundamenta coiciantur cetera quae non erunt uitiata ab natura rerum probata durare poterunt supra terram aedificata nec solum ea in quadratis lapidibus sunt obseruanda sed etiam in caementiciis structuris structurarum genera sunt haec reticulatum quo nunc omnes utuntur et antiquum quod incertum dicitur ex  his uenustius est reticulatum sed ad rimas faciendas ideo paratum quod in omnes partes dissoluta habet cubilia et coagmenta incerta uero caementa alia super alia sedentia inter seque imbricata non speciosam sed firmiorem quam reticulata praestant structuram utraque autem ex minutissimis sunt instruenda uti materia ex calce et harena crebriter parietes satiati diutius contineantur molli enim et rara potestate cum sint exsiccant sugendo e materia sucum cum autem superarit et abundarit copia calcis et harenae paries plus habens umoris non cito fiet euanidus sed ab his continetur simul autem umida potestas e materia per caementorum raritatem fuerit exsucta calxque ab harena discedat et dissoluatur item caementa non possunt cum his cohaerere sed in uetustatem parietes efficiunt ruinosos id autem licet animaduertere etiam de nonnullis monumentis quae circa urbem facta sunt e marmore seu lapidibus quadratis intrinsecusque medio calcata structuris uetustate euanida facta materia caementorumque exsucta raritate proruunt et coagmentorum ab ruina dissolutis iuncturis dissipantur quodsi qui noluerit in id uitium incidere medio cauo seruato secundum orthostatas intrinsecus ex rubro saxo quadrato aut ex testa aut ex silicibus ordinariis struat bipedales parietes et cum his ansis ferreis et plumbo frontes uinctae sint ita enim non aceruatim sed ordine structum opus poterit esse sine uitio sempiternum quod cubilia et coagmenta eorum inter se sedentia et iuncturis alligata non protrudent opus neque orthostatas inter se religatos labi patiuntur itaque non est contemnenda graecorum structura non enim utuntur e molli caemento structura polita sed cum  discesserunt a quadrato ponunt de silice seu lapide duro ordinaria et ita uti latericia struentes alligant eorum alternis coriis coagmenta et sic maxime ad aeternitatem firmas perficiunt uirtutes haec autem duobus generibus struuntur ex his unum isodomum alterum pseudisodomum appellatur isodomum dicitur cum omnia coria aequa crassitudine fuerint structa pseudisodomum cum inpares et inaequales ordines coriorum diriguntur ea utraque sunt ideo firma primum quod ipsa caementa sunt spissa et solida proprietate neque de materia possunt exsugere liquorem sed conseruant eam in suo umore ad summam uetustatem ipsaque eorum cubilia primum plana et librata posita non patiuntur ruere materiam sed perpetua parietum crassitudine religata continent ad summam uetustatem altera est quam enplekton appellant qua etiam nostri rustici utuntur quorum frontes poliuntur reliqua ita uti sunt nata cum materia conlocata alternis alligant coagmentis sed nostri celeritati studentes erecta conlocantes frontibus seruiunt et in medio farciunt fractis separatim cum materia caementis ita tres suscitantur in ea structura crustae duae frontium et una media farturae graeci uero non ita sed plana conlocantes et longitudines eorum alternis in crassitudinem instruentes non media farciunt sed e suis frontatis perpetuam et unam crassitudinem parietum consolidant praeterea interponunt singulos crassitudine perpetua utraque parte frontatos quos diatonous appellant qui maxime religando confirmant parietum soliditatem itaque si qui uoluerit ex his commentariis animaduertere et eligere genus structurae perpetuitatis poterit  rationem habere non enim quae sunt e molli caemento subtili facie uenustatis non eae possunt esse in uetustate non ruinosae itaque cum arbitri communium parietum sumuntur non aestimant eos quanti facti fuerint sed cum ex tabulis inueniunt eorum locationes pretia praeteritorum annorum singulorum deducunt octogesimas et itaex reliqua summa pro rata parte reddi pro his parietibus sententiam pronuntiant eos non posse plus quam annos lxxx durare de latericiis uero dummodo ad perpendiculum sint stantes nihil deducitur sed quanti fuerint olim facti tanti esse semper aestimantur itaque nonnullis ciuitatibus et publica opera et priuatas domos etiam regias e latere structas licet uidere et primum athenis murum qui spectat ad hymettum montem et pentelensem item patris in aede iouis et herculis latericias cellas cum circa lapidea in aede epistylia sint et columnae in italia arretio uetustum egregie factum murum trallibus domus regibus attalicis facta quae ad habitandum semper datur ei qui ciuitatis gerit sacerdotium item lacedaemone e quibusdam parietibus etiam picturae excisae intersectis lateribus inclusae sunt in ligneis formis et in comitium ad ornatum aedilitatis uarronis et murenae fuerunt adlatae croesi domus quam sardiani ciuibus ad requiescendum aetatis otio seniorum collegio gerusiam dedicauerunt item halicarnasso potentissimi regis mausoli domus cum proconnensio marmore omnia haberet ornata parietes habet latere structos qui ad hoc tempus egregiam praestant firmitatem ita tectoriis operibus expoliti uti uitri perluciditatem uideantur habere neque is rex ab inopia id fecit infinitis enim uectigalibus erat fartus quod imperabat  cariae toti acumen autem eius et sollertiam ad aedificia paranda sic licet considerare cum esset enim natus mylasis et animaduertisset halicarnasso locum naturaliter esse munitum idoneum portum emporiumque utile ibi sibi domum constituit is autem locus est theatri curuaturae similis itaque in imo secundum portum forum est constitutum per mediam autem altitudinis curuaturam praecinctionemque platea ampla latitudine facta in qua media mausoleum ita egregiis operibus est factum ut in septem spectaculis nominetur in summa arce media martis fanum habens statuam colossicam acrolithon nobili manu leocharis factam hanc autem statuam alii leocharis alii timothei putant esse in cornu autem summo dextro ueneris et mercurii fanum ad ipsum salmacidis fontem is autem falsa opinione putatur uenerio morbo inplicare eos qui ex eo biberint sed haec opinio quare per orbem terrae falso rumore sit peruagata non pigebit exponere non enim quod dicitur molles et inpudicos ex ea aqua fieri id potest esse sed est eius fontis potestas perlucida saporque egregius cum autem melas et areuanias ab argis et troezene coloniam communem eo loci deduxerunt barbaros caras et lelegas eiecerunt hi autem ad montes fugati inter se congregantes discurrebant et ibi latrocinia facientes crudeliter eos uastabant postea de colonis unus ad eum fontem propter bonitatem aquae quaestus causa tabernam omnibus copiis instruxit eamque exercendo eos barbaros allectabat ita singillatim decurrentes et ad coetus conuenientes e duro feroque more commutati in graecorum consuetudinem et suauitatem sua uoluntate reduce  bantur ergo ea aqua non inpudico morbi uitio sed humanitatis dulcedine mollitis animis barbarorum eam famam est adepta relinquitur nunc quoniam ad explicationem moenium eorum sum inuectus ut tota uti sunt definiam quemadmodum enim in dextra parte fanum est ueneris et fons supra scriptus ita in sinistro cornu regia domus quam rex mausolus ad suam rationem conlocauit conspicitur enim ex ea ad dextram partem forum et portus moeniumque tota finitio sub sinistram secretus sub moenibus latens portus ita ut nemo possit quid in eo geratur aspicere nec scire at rex ipse de sua domo remigibus et militibus sine ullo sciente quae opus essent imperaret itaque post mortem mausoli artemisia uxore eius regnante rhodii indignantes mulierem imperare ciuitatibus cariae totius armata classe profecti sunt uti id regnum occuparent tum artemisiae cum esset id renuntiatum in eo portu abstrusam classem celatis remigibus et epibatis comparatis reliquos autem ciues in muro esse iussit cum autem rhodii ornata classe in portum maiorem exposuissent plausum iussit ab muro his dare pollicerique se oppidum tradituros qui cum penetrauissent intra murum relictis nauibus inanibus artemisia repente fossa facta in pelagum eduxit classem ex portu minore et ita inuecta est in maiorem expositis autem militibus classem rhodiorum inanem abduxit in altum ita rhodii non habentes quo se reciperent in medio conclusi in ipso foro sunt trucidati ita artemisia in nauibus rhodiorum suis militibus et remigibus inpositis rhodum est profecta rhodii autem cum prospexissent suas naues laureatas uenire opinantes  ciues uictores reuerti hostes receperunt tum artemisia rhodo capta principibus occisis tropaeum in urbe rhodo suae uictoriae constituit aeneasque duas statuas fecit unam rhodiorum ciuitatis alteram suae imaginis et ira figurauit rhodiorum ciuitati stigmata inponentem id autem postea tollere rhodii religione inpediti quod nefas est tropaea dedicata remoueri circa eum locum aedificium struxerunt et id electa graia statione texerunt ne qui posset aspicere et id abaton uocitari iusserunt cum ergo tam magna potentia reges non contempserint latericiorum parietum structuras quibus ex uectigalibus et praeda saepius licitum fuerat non modo caementicio aut quadrato saxo sed etiam marmoreo habere non puto oportere inprobare quae sunt e latericia structura facta aedificia dummodo recte sint tecta sed id genus quid ita populo romano in urbe fieri non oporteat exponam quaeque sunt eius rei causae et rationes non praetermittam leges publicae non patiuntur maiores crassitudines quam sesquipedales constitui loco communi ceteri autem parietes ne spatia angustiora fierent eadem crassitudine conlocantur latericii uero nisi diplinthii aut triplinthii fuerint sesquipedali crassitudine non possunt plus quam unam sustinere contignationem in ea autem maiestate urbis et ciuium infinita frequentia innumerabiles habitationes opus est explicare ergo cum recipere non possint areae planatae tantam multitudinem ad habitandum in urbe ad auxilium altitudinis aedificiorum res ipsa coegit deuenire itaque pilis lapideis structuris testaceis parietibus caementiciis altitudines extructae contignationibus  crebris coaxatae cenaculorum ad summas utilitates perficiunt despectationes ergo moenibus e contignationibus areis alto spatio multiplicatis populus romanus egregias habet sine inpeditione habitationes quoniam ergo explicata ratio est quid ita in urbe propter necessitatem angustiarum non patiuntur esse latericios parietes cum extra urbem opus erit his uti ut sint sine uitiis ad uetustatem sic erit faciendum summis parietibus structura testacea sub tegula subiciatur altitudine circiter sesquipedali habeatque proiecturas coronarum ita uitari poterunt quae solent in his fieri uitia cum enim in tecto tegulae fuerint fractae aut a uentis deiectae qua possint ex imbribus aquae perpluere non patietur lorica testacea laedi laterem sed proiectura coronarum reiciet extra perpendiculum stillas et ea ratione seruauerit integras parietum latericiorum structuras de ipsa autem testa si sit optima seu uitiosa ad structuram statim nemo potest iudicare quod in tempestatibus et aestate in tecto cum est conlocata tunc si est firma probatur namque quae non fuerit ex creta bona aut parum erit cocta ibi se ostendet esse uitiosam gelicidiis et pruina tacta ergo quae non in tectis poterit pati laborem ea non potest in structura oneri ferendo esse firma quare maxime ex ueteribus tegulis tecta et ex uetere testa structi parietes firmitatem poterunt habere craticii uero uelim quidem ne inuenti essent quantum enim celeritate et loci laxamento prosunt tanto maiori et communi sunt calamitati quod ad incendia uti faces sunt parati itaque satius esse uidetur inpensa testaceorum in sumptu quam compendio craticiorum esse in periculo etiamque in tectoriis operibus rimas hi faciunt arrec  tariorum et transuersariorum dispositione cum enim linuntur recipientes umorem turgescunt deinde siccescendo contrahuntur et ita extenuati disrumpunt tectoriorum soliditatem sed quoniam nonnullos celeritas aut inopia aut in pendenti loco dissaeptio cogit sic erit faciundum solum substruatur aliae ut sit intactum ab rudere et pauimento obruta enim in his cum sunt uetustate marcida fiunt deinde subsidentia proclinantur et disrumpunt speciem tectoriorum de parietibus et apparitione generatim materiae eorum quibus sint uirtutibus et uitiis quemadmodum potui exposui de contignationibus autem et copiis earum quibus comparentur ut ad uetustatem non sint infirmae uti natura rerum monstrat explicabo materies caedenda est a primo autumno ad id tempus quod erit antequam flare incipiat fauonius uere enim omnes arbores fiunt praegnantes et omnes suae proprietatis uirtutem efferunt in frondem anniuersariosque fructus cum ergo inanes et tumidae temporum necessitate eorum fuerint uanae fiunt et raritatibus inbecillae uti etiam corpora muliebria cum conceperint fetus a partu non iudicantur integra neque in uenalibus ea cum sunt praegnantia praestantur sana ideo quod in corpore praeseminatio crescens ex omnibus cibi potestatibus detrahit alimentum in se et quo firmior efficitur ad maturitatem partus eo minus patitur esse solidum id ipsum ex quo procreatur itaque edito fetu quod prius in aliud genus incrementi detrahebatur cum disparatione procreationis est liberatum inanibus et patentibus uenis in se recipiens lambendo sucum etiam solidescit et redit in pristinam naturae  firmitatem eadem ratione autumnali tempore maturitate fructuum flaccescente fronde ex terra recipientes caudices arborum in se sucum recuperantur et restituuntur in antiquam soliditatem at uero aeris hiberni uis comprimit et consolidat eas per id ut supra scriptum est tempus ergo si ea ratione et eo tempore quod est supra scriptum caeditur materies erit tempestiua caedi autem ita oportet uti incidatur arboris crassitudo ad mediam medullam et relinquatur uti per eam exsiccescat stillando sucus ita qui inest in his inutilis liquor effluens per torulum non patietur emori in eo saniem nec corrumpi materiae aequalitatem tum autem cum sicca et sine stillis erit arbor deiciatur et ita erit optima in usu hoc autem ita esse licet animum aduertere etiam de arbustis ea enim cum suo quoque tempore ad imum perforata castrantur profundunt e medullis quem habent in se superantem et uitiosum per foramina liquorem et ita siccescendo recipiunt in se diuturnitatem qui autem non habent ex arboribus exitus umores intra concrescentes putrescunt et efficiunt inanes eas et uitiosas ergo si stantes et uiuae siccescendo non senescunt sine dubio cum eae ad materiam deiciuntur cum ea ratione curatae fuerint habere poterunt magnas in aedificiis ad uetustatem utilitates hae autem inter se discrepantes et dissimiles habent uirtutes uti robur ulmus populus cupressus abies ceteraque quae maxime in aedificiis sunt idonea namque non potest id robur quod abies nec cupressus quod ulmus nec cetera easdem habent inter se natura rerum similitates sed singula genera principiorum proprietatibus comparata alios alii generis praestant in operibus effectus et primum abies aeris habens plurimum et ignis minimumque umoris et  terreni leuioribus rerum natura e potestatibus comparata non est ponderosa itaque rigore naturali contenta non cito flectitur ab onere sed directa permanet in contignatione sed ea quod habet in se plus caloris procreat et alit cariem ab eaque uitiatur etiamque ideo celeriter accenditur quod quae inest in eo corpore aeris raritas ut est patens accipit ignem et ita uehementem ex se mittit flammam ex ea autem aut nequam est excisa quae pars est proxima terrae per radices recipiens ex proximitate umorem enodis et liquida efficitur quae uero est superior uehementia caloris eductis in aera per nodos ramis praecisa alte circiter pedes xx et perdolata propter nodationis duritiem dicitur esse fusterna ima autem cum excisa quadrifluuiis disparatur eiecto torulo ex eadem arbore ad intestina opera comparatur et ab infima fusterna sappinea uocatur contra uero quercus terrenis principiorum satietatibus abundans parumque habens umoris et aeris et ignis cum in terrenis operibus obruitur infinitam habet aeternitatem ex eo cum tangitur umore non habens foraminum raritates propter spissitatem non potest in corpus recipere liquorem sed fugiens ab umore resistit et torquetur et efficit in quibus est operibus ea rimosa aesculus uero quod est omnibus principiis temperata habet in aedificiis magnas utilitates sed ea cum in umore conlocatur recipiens penitus per foramina liquorem eiecto aere et igni operatione umidae potestatis uitiatur cerrus quercus fagus quod pariter habent mixtionem umoris et ignis et terreni aeris plurimum per huius raritates umores penitus recipiendo celeriter marcescunt populus alba et nigra item salix tilia cum non sint dura terreni mixtione  propter raritatem sunt candida et in sculpturis commodam praestant tractabilitatem uitex ignis et aeris habendo satietatem umoris temperate parum autem terreni habens leuiore temperatura comparata egregiam habere uidetur in usu rigiditatem alnus autem quae proxima fluminum ripis procreatur et minime materies utilis uidetur habet in se egregias rationes etenim est aere et igni plurimo temperata non multum terreno umore paulo itaque in palustribus locis infra fundamenta aedificiorum palationibus crebre fixa recipiens in se quod minus habet in corpore liquoris permanet inmortalis ad aeternitatem et sustinet inmania pondera structurae et sine uitiis conseruat ita quae non potest extra terram paulum tempus durare ea in umore obruta permanet ad diuturnitatem est autem maxime id considerare rauennae quod ibi omnia opera et publica et priuata sub fundamentis eius generis habeant palos ulmus uero et fraxinus maximos habent umores minimumque aeris et ignis terreni temperate ea e mixtione comparatae sunt in operibus cum fabricantur lentae et ab pondere umoris non habent rigorem et celeriter pandant simul autem uetustate sunt aridae factae aut in agro perfecto qui est eis liquor stantes emoriuntur fiunt duriores et in commissuris et coagmentationibus ab lentitudine firmas recipiunt catenationes item carpinus quod est minima ignis et terreni mixtione aeris autem et umoris summa continetur temperatura non est fragilis sed habet utilissimam tractabilitatem itaque graeci quod ex ea materia iuga iumentis comparant quod apud eos iuga  zuga uocitantur item zugian eam appellant non minus est admirandum de cupresso et pinu quod eae habentes umoris abundantiam aequamque ceterorum mixtionem propter umoris satietatem in operibus solent esse pandae sed in uetustatem sine uitiis conseruantur quod is liquor qui inest penitus in corporibus earum habet amarum saporem qui propter acritudinem non patitur penetrare cariem neque eas bestiolas quae sunt nocentes ideoque quae ex his generibus opera constituuntur permanent ad aeternam diuturnitatem item cedrus et iuniperus easdem habent uirtutes et utilitates sed quemadmodum ex cupressu et pinu resina ex cedro oleum quod cedrium dicitur nascitur quo reliquae res cum sunt unctae uti etiam libri a tineis et carie non laeduntur arboris autem eius sunt similes cupresseae foliaturae materies uena directa ephesi in aede simulacrum dianae ex ea lacunaria et ibi et in ceteris nobilibus fanis propter aeternitatem sunt facta nascuntur autem eae arbores maxime cretae et africae et nonnullis syriae regionibus larix uero qui non est notus nisi is municipalibus qui sunt circa ripam fluminis padi et litora maris hadriani non solum ab suci uehementi amaritate ab carie aut tinea non nocetur sed etiam flammam ex igni non recipit nec ipse per se potest ardere nisi uti saxum in fornace ad calcem coquendam aliis lignis uratur nec tamen tunc flammam recipit nec carbonem remittit sed longo spatio tarde comburitur namque ea materies quod est minima ignis et aeris e principiis temperatura umore autem et terreno est spisse solidata non habet spatia foraminum qua possit ignis  penetrare reicitque eius uim nec patitur ab eo sibi cito noceri propterque pondus ab aqua non sustinetur sed cum portatur aut in nauibus aut supra abiegnas rates conlocatur ea autem materies quemadmodum sit inuenta est causa cognoscere diuus caesar cum exercitum habuisset circa alpes imperauissetque municipiis praestare commeatus ibique esset castellum munitum quod uocaretur larignum tunc qui in eo fuerunt naturali munitione confisi noluerunt imperio parere itaque imperator copias iussit admoueri erat autem ante eius castelli portam turris ex hac materia alternis trabibus transuersis uti pyra inter se composita alte uti possent de summo sudibus et lapidibus accedentes repellere tunc uero cum animaduersum est alia eos tela praeter sudes non habere neque posse longius a muro propter pondus iaculari imperatum est fasciculos ex uirgis alligatos et faces ardentes ad eam munitionem accedentes mittere itaque celeriter milites congesserunt posteaquam flamma circa illam materiam uirgas comprehendisset ad caelum sublata effecit opinionem uti uideretur iam tota moles concidisse cum autem ea per se extincta esset et re quieta turris intacta apparuisset admirans caesar iussit extra telorum missionem eos circumuallari itaque timore coacti oppidani cum se dedidissent quaesitum unde essent ea ligna quae ab igni non laederentur tunc ei demonstrauerunt eas arbores quarum in his locis maximae sunt copiae et ideo id castellum larignum item materies larigna est appellata haec autem per padum rauennam deportatur in colonia fanestri pisauri anconae reliquisque quae sunt in ea regione municipiis praebetur cuius materies si esset facultas adportationibus ad urbem maximae haberentur in aedificiis utilitates et si non in omne certe tabulae in subgrundiis circum insulas  si essent ex ea conlocatae ab traiectionis incendiorum aedificia periculo liberarentur quod eae neque flammam nec carbonem possunt recipere nec facere per se sunt autem eae arbores foliis similibus pini materies earum prolixa tractabilis ad intestinum opus non minus quam sappinea habetque resinam liquidam mellis attici colore quae etiam medetur pthisicis de singulis generibus quibus proprietatibus e natura rerum uideantur esse comparatae quibusque procreantur rationibus exposui insequitur animaduersio quid ita quae in urbe supernas dicitur abies deterior est quae infernas egregios in aedificiis ad diuturnitatem praestat usus et de his rebus quemadmodum uideantur e locorum proprietatibus habere uitia aut uirtutes uti ea sint considerantibus apertiora exponere montis appennini primae radices ab tyrrenico mari inter alpis et extremas etruriae regiones oriuntur eius uero montis iugum se circumagens et media curuatura prope tangens oras maris hadriani pertingit circumitionibus contra fretum itaque citerior eius curuatura quae uergit ad etruriae campaniaeque regiones apricis est potestatibus namque impetus habet perpetuos ad solis cursum ulterior autem quae est proclinata ad superum mare septentrionali regioni subiecta continetur umbrosis et opacis perpetuitatibus itaque quae in ea parte nascuntur arbores umida potestate nutritae non solum ipsae augentur amplissimis magnitudinibus sed earum quoque uenae umoris copia repletae turgentes liquoris abundantia saturantur cum autem excisae et dolatae uitalem potestatem amiserunt uenarum rigore permanente siccescendo propter raritatem  fiunt inanes et euanidae ideoque in aedificiis non possunt habere diuturnitatem quae autem ad solis cursum spectantibus locis procreantur non habentes interueniorum raritates siccitatibus exsuctae solidantur quia sol non modo ex terra lambendo sed etiam ex arboribus educit umores itaque quae sunt in apricis regionibus spissis uenarum crebritatibus solidatae raritatemque non habentes ex umore cum in materiem perdolantur reddunt magnas utilitates ad uetustatem ideo infernates quod ex apricis locis adportantur meliores sunt quam quae ab opacis de supernatibus aduehuntur quantum animo considerare potui de copiis quae sunt necessariae in aedificiorum comparationibus et quibus temperaturis e rerum natura principiorum habere uideantur mixtionem quaeque insunt in singulis generibus uirtutes et uitia uti non sint ignota aedificantibus exposui ita qui potuerint eorum praeceptorum sequi praescriptiones erunt prudentiores singulorumque generum usum eligere poterunt in operibus ergo quoniam de apparitionibus est explicatum in ceteris uoluminibus de ipsis aedificiis exponetur et primum de deorum inmortalium aedibus sacris et de earum symmetriis et proportionibus uti ordo postulat insequenti perscribam liber tertius delphicus apollo socratem omnium sapientissimum pythiae responsis est professus is autem memoratur prudenter doctissimeque dixisse oportuisse hominum pectora fenestrata et aperta esse uti non occultos haberent sensus  sed patentes ad considerandum utinam uero rerum natura sententiam eius secuta explicata et apparentia ea constituisset si enim ita fuisset non solum laudes aut uitia animorum ad manum aspicerentur sed etiam disciplinarum scientiae sub oculorum consideratione subiectae non incertis iudiciis probarentur sed et doctis et scientibus auctoritas egregia et stabilis adderetur ipsique artifices pellicerent sua prudentia qui etiamsi non pecunia sint copiosi seu uetustate officinarum habuerint notitiam aut etiam gratia forensi et eloquentia cum fuerint parati pro industria studiorum auctoritates possent habere ut eis quod profitentur scire id crederetur igitur quoniam haec non ita sed uti natura rerum uoluit sunt constituta non efficitur ut possint homines obscuratis sub pectoribus ingeniis scientias artificiorum penitus latentes quemadmodum sint iudicare maxime autem id animaduertere possumus ab antiquis statuariis et pictoribus quod ex his qui dignitatis notas et commendationis gratiam habuerunt aeterna memoria ad posteritatem sunt permanentes uti myron polycletus phidias lysippus ceterique qui nobilitatem ex arte sunt consecuti namque ut ciuitatibus magnis aut regibus aut ciuibus nobilibus opera fecerunt ita id sunt adepti at qui non minore studio et ingenio sollertiaque fuerunt nobilibus et humili fortuna ciuibus non minus egregie perfecta fecerunt opera nullam memoriam sunt adsecuti quod hi non ab industria neque artis sollertia sed a felicitate fuerunt deserti ut hegias atheniensis chion corinthius myagrus phocaeus pharax ephesius  boedas byzantius etiamque alii plures non minus item pictores uti aristomenes thasius polycles et androcydes cyziceni theo magnes ceterique quos neque industria neque artis studium neque sollertia defecit sed aut rei familiaris exiguitas aut inbecillitas fortunae seu in ambitione certationis contrariorum superatio obstitit eorum dignitati nec tamen est admirandum si propter ignotitiam artis uirtutes obscurantur sed maxime indignandum cum etiam saepe eblandiatur gratia conuiuiorum a ueris iudiciis falsam probationem ergo uti socrati placuit si ita sensus et sententiae scientiaeque disciplinis auctae perspicuae et perlucidae fuissent non gratia neque ambitio ualeret sed si qui ueris certisque laboribus doctrinarum peruenissent ad scientiam summam eis ultro opera traderentur quoniam autem ea non sunt inlustria neque apparentia in aspectu ut putamus oportuisse et animaduerto potius indoctos quam doctos gratia superare non esse certandum iudicans cum indoctis ambitione potius his praeceptis editis ostendam nostrae scientiae uirtutem itaque imperator in primo uolumine tibi de arte et quas habeat ea uirtutes quibusque disciplinis oporteat esse auctum architectum exposui et subieci causas quid ita earum oporteat eum esse peritum rationesque summae architecturae partitione distribui finitionibusque terminaui deinde quod erat primum et necessarium de moenibus quemadmodum eligantur loci salubres ratiocinationibus explicui uentique qui sint et e quibus regionibus singuli spirant deformationibus grammicis ostendi platearumque et uicorum uti emendate fiant distributiones in moenibus docui  et ita finitionem primo uolumine constitui item in secundo de materia quas habeat in operibus utilitates et quibus uirtutibus e natura rerum est comparata peregi nunc in tertio de deorum inmortalium aedibus sacris dicam et uti oportet perscriptas exponam aedium compositio constat ex symmetria cuius rationem diligentissime architecti tenere debent ea autem paritur a proportione quae graece analogia dicitur proportio est ratae partis membrorum in omni opere totiusque commodulatio ex qua ratio efficitur symmetriarum namque non potest aedis ulla sine symmetria atque proportione rationem habere compositionis nisi uti hominis bene figurati membrorum habuerit exactam rationem corpus enim hominis ita natura composuit uti os capitis a mento ad frontem summam et radices imas capilli esset decimae partis item manus pansa ab articulo ad extremum medium digitum tantundem caput a mento ad summum uerticem octauae cum ceruicibus imis ab summo pectore ad imas radices capillorum sextae a medio pectore ad summum uerticem quartae ipsius autem oris altitudinis tertia est pars ab imo mento ad imas nares nasum ab imis naribus ad finem medium superciliorum tantundem ab ea fine ad imas radices capilli frons efficitur item tertiae partis pes uero altitudinis corporis sextae cubitum quartae pectus item quartae reliqua quoque membra suas habent commensus proportiones quibus etiam antiqui pictores et statuarii nobiles usi magnas et infinitas laudes sunt adsecuti similiter uero sacrarum aedium membra ad uniuersam totius magnitudinis summam ex partibus singulis conuenientissimum debent habere commensus responsum item corporis centrum medium naturaliter est umbilicus namque si homo conlocatus  fuerit supinus manibus et pedibus pansis circinique conlocatum centrum in umbilico eius circumagendo rotundationem utrarumque manuum et pedum digiti linea tangentur non minus quemadmodum schema rotundationis in corpore efficitur item quadrata designatio in eo inuenietur nam si a pedibus imis ad summum caput mensum erit eaque mensura relata fuerit ad manus pansas inuenietur eadem latitudo uti altitudo quemadmodum areae quae ad normam sunt quadratae ergo si ita natura composuit corpus hominis uti proportionibus membra ad summam figurationem eius respondeant cum causa constituisse uidentur antiqui ut etiam in operum perfectionibus singulorum membrorum ad uniuersam figurae speciem habeant commensus exactionem igitur cum in omnibus operibus ordines traderent maxime in aedibus deorum quod eorum operum et laudes et culpae aeternae solent permanere nec minus mensurarum rationes quae in omnibus operibus uidentur necessariae esse ex corporis membris collegerunt uti digitum palmum pedem cubitum et eas distribuerunt in perfectum numerum quem graeci teleon dicunt perfectum autem antiqui instituerunt numerum qui decem dicitur namque ex manibus digitorum numero ab palmo pes est inuentus si autem in utrisque palmis ex articulis ab natura decem sunt perfecti etiam platoni placuit esse eum numerum ea re perfectum quod ex x singularibus rebus quae monades apud graecos dicuntur perficitur decusis simul autem undecim aut duodecim sunt facti quod superauerint non possunt esse perfecti donec ad alterum decusis perueniant singulares enim res particulae sunt eius numeri mathematici uero contra disputantes ea  re perfectum dixerunt esse numerum qui sex dicitur quod is numerus habet partitiones eorum rationibus sex numero conuenientes sic sextantem unum trientes duo semissem tria besem quem dimoiron dicunt quattuor quintarium quem pentemoiron dicunt quinque perfectum sex cum ad duplicationem crescat supra sex adiecto asse efekton cum facta sunt octo quod est tertia adiecta tertiarium alterum qui epitritos dicitur dimidia adiecta cum facta sunt nouem sesquialterum qui hmiolios appellatur duabus partibus additis et decusis facto bes alterum quem epidimoiron uocitant in undecim numero quod adiecti sunt quinque quintarium quem epipempton dicunt duodecim autem quod ex duobus numeris simplicibus est effectus diplasiwna non minus etiam quod pes hominis altitudinis sextam habet partem ita etiam ex eo quod perficitur pedum numero corporis altitudo ueteribus columnis basis scapi elata sexies altitudines terminauit eum perfectum constituerunt cubitumque animaduerterunt ex sex palmis constare digitisque xxiiii ex eo etiam uidentur ciuitates graecorum fecisse quemadmodum cubitus est sex palmorum in drachma qua nummo uterentur aereos signatos uti asses ex aequo sex quos obolos appellant quadrantesque obolorum quae alii dichalca nonnulli trichalca dicunt pro digitis uiginti quattuor in drachma constituisse nostri autem primo fecerunt perfectum antiquum numerum et in de  nario denos aeris constituerunt et ea re compositio nominis ad hodiernum diem denarium retinet etiamque quarta pars quod efficiebatur ex duobus assibus et tertio semisse sestertium uocitauerunt postea autem quam animaduerterunt utrosque numeros esse perfectos et sex et decem utrosque in unum coiecerunt et fecerunt perfectissimum decusis sexis huius autem rei auctorem inuenerunt pedem e cubito enim cum dempti sunt palmi duo relinquitur pes quattuor palmorum palmus autem habet quattuor digitos ita efficitur ut habeat pes sedecim digitos et totidem asses aeracius denarius ergo si conuenit ex articulis hominis numerum inuentum esse et ex membris separatis ad uniuersam corporis speciem ratae partis commensus fieri responsum relinquitur ut suspiciamus eos qui etiam aedes deorum inmortalium constituentes ita membra operum ordinauerunt ut proportionibus et symmetriis separatae atque uniuersae conuenientes efficerentur eorum distributiones aedium autem principia sunt e quibus constat figurarum aspectus ea primum in antis quod graece naos en parastasin dicitur deinde prostylos amphiprostylos peripteros pseudodipteros dipteros hypaethros horum exprimuntur formationes his rationibus in antis erit aedes cum habebit in fronte antas parietum qui cellam circumcludunt et inter antas in medio columnas duas supraque fastigium symmetria ea conlocatum quae in hoc libro fuerit perscripta huius autem exemplar erit ad tres fortunas ex tribus quod est proxime portam collinam prostylos omnia  habet quemadmodum in antis columnas autem contra antas angulares duas supraque epistylia quemadmodum et in antis et dextra ac sinistra in uersuris singula huius exemplar est in insula tiberina in aede iouis et fauni amphiprostylos omnia habet ea quae prostylos praetereaque habet in postico ad eundem modum columnas et fastigium peripteros autem erit quae habebit in fronte et postico senas columnas in lateribus cum angularibus undenas ita autem sint hae columnae conlocatae ut intercolumnii latitudinis interuallum sit a parietibus circum ad extremos ordines columnarum habeatque ambulationem circa cellam aedis quemadmodum est sine postico in porticu metelli iouis statoris hermodori et mariana honoris et uirtutis a mucio facta pseudodipteros autem sic conlocatur ut in fronte et postico sint columnae octonae in lateribus cum angularibus quinae denae sint autem parietes cellae contra quaternas columnas medianas in fronte et postico ita duorum intercolumniorum et imae crassitudinis columnae spatium erit ab parietibus circa ad extremos ordines columnarum huius exemplar romae non est sed magnesiae dianae hermogenis alabandei et apollinis a menesthe facta dipteros autem octastylos et pronao et postico sed circa aedem duplices habet ordines columnarum uti est aedis quirini dorica et ephesi dianae ionica a chersiphrone constituta hypaethros uero decastylos est in pronao et postico reliqua omnia eadem habet quae dipteros sed interiore parte columnas in altitudine duplices remotas a parietibus ad circumitionem ut porticus peristyliorum medium autem sub diuo est sine tecto aditus  ualuarum ex utraque parte in pronao et postico huius item exemplar romae non est sed athenis octastylos ex templo olympio species autem aedium sunt quinque quarum ea sunt uocabula pycnostylos id est crebris columnis systylos paulo remissioribus diastylos amplius quam oportet inter se diductis araeostylos spatiis intercolumniorum patentibus rare eustylos interuallorum iusta distributione ergo pycnostylos est cuius intercolumnio unius et dimidiatae columnae crassitudo interponi potest quemadmodum est diui iulii et in caesaris foro ueneris et si quae aliae sic sunt compositae item systylos est in qua duarum columnarum crassitudo in intercolumnio poterit conlocari et spirarum plinthides aeque magnae sint ei spatio quod fuerit inter duas plinthides quemadmodum est fortunae equestris ad theatrum lapideum reliquaeque quae eisdem rationibus sunt compositae haec utraque genera uitiosum habent usum matres enim familiarum cum ad supplicationem gradibus ascendunt non possunt per intercolumnia amplexae adire nisi ordines fecerint item ualuarum aspectus abstruditur columnarum crebritate ipsaque signa obscurantur item circa aedem propter angustias inpediuntur ambulationes diastyli autem haec erit compositio cum trium columnarum crassitudinem intercolumnio interponere possumus tamquam est apollinis et dianae aedis haec dispositio hanc habet difficultatem quod epistylia propter interuallorum magnitudinem franguntur in araeostylis autem nec lapideis nec marmoreis epistyliis uti datur sed inponendae de materia trabes perpetuae et  ipsarum aedium species sunt uaricae barycephalae humiles latae ornanturque signis fictilibus aut aereis inauratis earum fastigia tuscanico more uti est ad circum maximum cereris et herculis pompeiani item capitolii reddenda nunc est eustyli ratio quae maxime probabilis et ad usum et ad speciem et ad firmitatem rationes habet explicatas namque facienda sunt in interuallis spatia duarum columnarum et quartae partis columnae crassitudinis mediumque intercolumnium unum quod erit in fronte alterum quod in postico trium columnarum crassitudine sic enim habebit et figurationis aspectum uenustum et aditus usum sine inpeditionibus et circa cellam ambulatio auctoritatem huius autem rei ratio explicabitur sic frons loci quae in aede constituta fuerit si tetrastylos facienda fuerit diuidatur in partes xi s praeter crepidines et proiecturas spirarum si sex erit columnarum in partes xuiii si octastylos constituetur diuidatur in xxiu et semissem item ex his partibus siue tetrastyli siue hexastyli siue octastyli una pars sumatur eaque erit modulus cuius moduli unus erit crassitudinis columnarum intercolumnia singula praeter media modulorum duorum et moduli quartae partis mediana in fronte et postico singula ternum modulorum ipsarum columnarum altitudo modulorum uiiii et dimidiae moduli partis ita ex ea diuisione intercolumnia altitudinesque columnarum habebunt iustam rationem huius exemplar romae nullum habemus sed in asia teo hexastylon liberi patris  eas autem symmetrias constituit hermogenes qui etiam primus inuenit octastylon pseudodipteriue rationem ex dipteri enim aedis symmetria distulit interiores ordines columnarum xxxiu eaque ratione sumptus operasque compendii fecit is in medio ambulationi laxamentum egregie circa cellam fecit de aspectuque nihil inminuit sed sine desiderio superuacuorum conseruauit auctoritatem totius operis distributione pteromatos enim ratio et columnarum circum aedem dispositio ideo est inuenta ut aspectus propter asperitatem intercolumniorum habeat auctoritatem praeterea si ex improuiso imbrium aquae uis occupauerit et intercluserit hominum multitudinem ut habeat in aede circaque cellam cum laxamento liberam moram haec autem ut explicantur in pseudodipteris aedium dispositionibus quare uidetur acuta magnaque sollertia effectus operum hermogenes fecisse reliquisseque fontes unde posteri possent haurire disciplinarum rationes aedibus araeostylis columnae sic sunt faciendae uti crassitudines earum sint partis octauae ad altitudines item in diastylo dimetienda est altitudo columnae in partes octo et dimidiam et unius partis columnae crassitudo conlocetur in systylo altitudo diuidatur in nouem et dimidiam partem et ex eis una ad crassitudinem columnae detur item in pycnostylo diuidenda est altitudo in partes decem et eius una pars facienda est columnae crassitudo eustyli autem aedis columnae uti systyli in nouem partes altitudo diuidatur et dimidiam partem et eius una pars constituatur in crassitudine imi scapi ita habebitur pro rata parte intercolumniorum ratio quemadmodum enim crescunt spatia inter  columnas proportionibus adaugendae sunt crassitudines scaporum namque si in araeostylo nona aut decima pars crassitudinis fuerit tenuis et exilis apparebit ideo quod per latitudinem intercolumniorum aer consumit et inminuit aspectu scaporum crassitudinem contra uero pycnostylis si octaua pars crassitudinis fuerit propter crebritatem et angustias intercolumniorum tumidam et inuenustam efficiet speciem itaque generis operis oportet persequi symmetrias etiamque angulares columnae crassiores faciendae sunt ex sua diametro quinquagesima parte quod eae ab aere circumciduntur et graciliores uidentur esse aspicientibus ergo quod oculus fallit ratiocinatione est exaequandum contracturae autem in summis columnarum hypotracheliis ita faciendae uidentur uti si columna sit ab minimo ad pedes quinos denos ima crassitudo diuidatur in partes sex et earum partium quinque summa constituatur item quae erit ab quindecim pedibus ad pedes uiginti scapus imus in partes sex et semissem diuidatur earumque partium quinque et semisse superior crassitudo columnae fiat item quae erunt a pedibus uiginti ad pedes triginta scapus imus diuidatur in partes septem earumque sex summa contractura perficiatur quae autem ab triginta pedibus ad quadraginta alta erit ima diuidatur in partes septem et dimidiam ex his sex et dimidiam in summo habeat contracturae rationem quae erunt ab quadraginta pedibus ad quinquaginta item diuidendae sunt in octo partes et earum septem in summo scapo sub capitulo contrahantur item si quae altiores erunt eadem ratione pro rata constituantur contracturae haec  autem propter altitudinis interuallum scandentis oculi species adiciuntur crassitudinibus temperaturae uenustates enim persequitur uisus cuius si non blandimur uoluptati proportione et modulorum adiectionibus uti quod fallitur temperatione adaugeatur uastus et inuenustus conspicientibus remittetur aspectus de adiectione quae adicitur in mediis columnis quae apud graecos entasis appellatur in extremo libro erit forma et ratio eius quemadmodum mollis et conueniens efficiatur subscripta fundationes eorum operum fodiantur si queat inueniri ad solidum et in solido quantum ex amplitudine operis pro ratione uidebitur extruaturque structura totum solum quam solidissima supraque terram parietes extruantur sub columnas dimidio crassiores quam columnae sunt futurae uti firmiora sint inferiora superioribus quae stereobates appellantur nam excipiunt onera spirarumque proiecturae non procedant extra solidum item supra parietis ad eundem modum crassitudo seruanda est interualla autem concamaranda aut solidanda festucationibus uti distineantur sin autem solidum non inuenietur sed locus erit congesticius ad imum aut paluster tunc is locus fodiatur exinaniaturque et palis alneis aut oleagineis aut robusteis ustilatis configatur sublicaque machinis adigatur quam creberrime carbonibusque expleantur interualla palorum et tunc structuris solidissimis fundamenta impleantur extructis autem fundamentis ad libramentum stylobatae sunt conlocandi supra stylobatas columnae disponendae quemadmodum supra scriptum est siue in pycnostylo quemadmodum  pycnostyla siue systylo aut diastylo aut eustylo quemadmodum supra scripta sunt et constituta in araeostylis enim libertas est quantum cuique libet constituendi sed ita columnae in peripteris conlocentur uti quot intercolumnia sunt in fronte totidem bis intercolumnia fiant in lateribus ita enim erit duplex longitudo operis ad latitudinem namque qui columnarum duplicationes fecerunt errauisse uidentur quod unum intercolumnium in longitudine plus quam oporteat procurrere uidetur gradus in fronte constituendi ita sunt uti sint semper inpares namque cum dextro pede primus gradus ascendatur item in summo templo primus erit ponendus crassitudines autem eorum graduum ita finiendas censeo ut neque crassiores dextante nec tenuiores dodrante sint conlocatae sic enim durus non erit ascensus retractiones autem graduum nec minus quam sesquipedales nec plus quam bipedales faciendae uidentur item si circa aedem gradus futuri sunt ad eundem modum fieri debent sin autem circa aedem ex tribus lateribus podium faciendum erit id constituatur uti quadrae spirae trunci coronae lysis ad ipsum stylobatam qui erit sub columnarum spiris conueniant stylobatam ita oportet exaequari uti habeat per medium adiectionem per scamillos inpares si enim ad libellam dirigetur alueolatum oculo uidebitur hoc autem ut scamilli ad id conuenientes fiant item in extremo libro forma et demonstratio erit descripta his perfectis in suis locis spirae conlocentur eaeque ad symmetriam sic perficiantur uti crassitudo cum plintho sit columnae ex dimidia crassitudine proiecturamque quam graeci ekforan uocitant habeant s extantem ita tum lata et longa erit columnae crassitudinis unius et dimidiae alti  tudo eius si atticurges erit ita diuidatur ut superior pars tertia parte sit crassitudinis columnae reliquum plintho relinquatur dempta plintho reliquum diuidatur in partes quattuor fiatque superior torus quartae reliquae tres aequaliter diuidantur et una sit inferior torus altera pars cum suis quadris scotia quam graeci troxilon dicunt sin autem ionicae erunt faciendae symmetriae earum sic erunt constituendae uti latitudo spirae quoqueuersus sit columnae crassitudinis adiecta e crassitudine quarta et octaua altitudo ita uti atticurges item et eius plinthos reliquumque praeter plinthum quod erit tertia pars crassitudinis columnae diuidatur in partes septem inde trium partium torus qui est in summo reliquae quattuor partes diuidendae sunt aequaliter et una pars fiat cum suis astragalis et supercilio superior trochilus altera pars inferiori trochilo relinquatur sed inferior maior apparebit ideo quod habebit ad extremam plinthum proiecturam astragali faciendi sunt octauae partis trochili proiectura erit spirae pars octaua et sexta decuma pars crassitudinis columnae spiris perfectis et conlocatis columnae sunt medianae in pronao et postico ad perpendiculum medii centri conlocandae angulares autem quaeque e regione earum futurae sunt in lateribus aedis dextra ac sinistra uti partes interiores quae ad parietes cellae spectant ad perpendiculum latus habeant conlocatum exteriores autem partes uti dicant se earum contracturam sic enim erunt figurae compositionis aedium contractura eius tali ratione exactae scapis columnarum statutis capitulorum ratio sic est habenda si puluinata erunt his symmetriis conformabuntur  uti quam crassus imus scapus fuerit addita octaua decuma parte scapi abacus habeat longitudinem et latitudinem crassitudinem cum uolutis eius dimidiam recedendum autem est ab extremo abaco in interiorem partem frontibus uolutarum parte duodeuicensima et eius dimidia tunc crassitudo diuidenda est in partes nouem et dimidiam et secundum abacum in quattuor partibus uolutarum secundum extremi abaci quadram lineae demittendae quae cathetoe dicuntur tunc ex nouem partibus et dimidia una pars et dimidia abaci crassitudo relinquatur reliquae octo uolutis constituantur tunc ab linea quae secundum abaci extremam partem demissa erit in interiorem partem alia recedat unius et dimidiatae partis latitudine deinde hae lineae diuidantur ita ut quattuor partes et dimidia sub abaco relinquantur tunc in eo loco qui locus diuidit quattuor et dimidiam et tres et dimidiam partem centrum oculi conlocetur signeturque ex eo centro rotunda circinatio tam magna in diametro quam una pars ex octo partibus est ea erit oculi magnitudine et in ea catheto respondens diametros agatur tunc ab summo sub abaco inceptum schema uolutae in singulis tetrantorum actionibus dimidiatum oculi spatium minuatur doneque in eundem tetrantem qui subest conueniat capituli autem crassitudo sic est facienda ut ex nouem partibus et dimidia tres partes praependeant infra astragalum summi scapi cymatio adempto abaco et canali reliqua sit pars proiectura autem cymatii habeat extra abaci quadram oculi magnitudinem puluinorum baltei ab abaco hanc habe  ant proiecturam uti circini centrum unum cum sit positum in capituli tetrante et alterum diducatur ad extremum cymatium circumactum balteorum extremas partes tangat axes uolutarum ne crassiores sint quam oculi magnitudo uolutaeque ipsae succidantur altitudinis suae duodecimam partem haec erunt symmetriae capitulorum quae columnae futurae sunt ab minimo ad pedes xxu quae supra erunt reliqua habebunt ad eundem modum symmetrias abacus autem erit longus et latus quam crassa columna est ima adiecta parte uiiii uti quo minus habuerit altior columna contractum eo ne minus habeat capitulum suae symmetriae proiecturam et in latitudine suae partis adiectionem de uolutarum descriptionibus uti ad circinum sint recte inuolutae quemadmodum describantur in extremo libro forma et ratio earum erit subscripta capitulis perfectis deinde in scapis columnarum non ad libellam sed ad aequalem modulum conlocatis ut quae adiectio in stylobatis facta fuerit in superioribus membris respondeat symmetria epistyliorum epistyliorum ratio sic est habenda uti si columnae fuerint a minima xii pedum ad quindecim pedes epistylii sit altitudo dimidia crassitudinis imae columnae item si ab xu pedibus ad xx columnae altitudo dimetiatur in partes tredecim et unius partis altitudo epistylii fiat item si xx ad xxu pedes diuidatur altitudo in partes xii et semissem et eius una pars epistylium in altitudine fiat item si ab xxu pedibus ad xxx diuidatur in partes xii et eius una pars altitudo fiat item si quae altiores erunt rata parte ad eundem modum ex altitudine columnarum expediendae sunt altitudines epistyliorum quo altius enim scandit oculi species non facile  persecat aeris crebritatem dilapsa itaque altitudinis spatio et uiribus exuta incertam modulorum renuntiat sensibus quantitatem quare semper adiciendum est rationis supplementum in symmetriarum membris ut cum fuerint aut altioribus locis opera aut etiam ipsa colossicotera habeant magnitudinum rationem epistylii latitudo in imo quod supra capitulum erit quanta crassitudo summae columnae sub capitulo erit tanta fiat summum quantum imus scapus cymatium epistylii septima parte suae altitudinis est faciendum et in proiectura tantundem reliqua pars praeter cymatium diuidenda est in partes xii et earum trium ima fascia est facienda secunda iiii summa u item zophorus supra epistylium quarta parte minus altus quam epistylium sin autem sigilla designari oportuerit quarta parte altior quam epistylium uti auctoritatem habeant scalpturae cymatium suae altitudinis partis septimae proiecturae cymatium quantum crassitudo supra zophorum denticulus est faciendus tam altus quam epistylii media fascia proiectura eius quantum altitudo intersectio quae graece metoph dicitur sic est diuidenda uti denticulus altitudinis suae dimidiam partem habeat in fronte cauus autem intersectionis huius frontis e tribus duas partes huius cymatium altitudinis eius sextam partem corona cum suo cymatio praeter simam quantum media fascia epistylii proiectura coronae cum denticulo facienda est quantum erit altitudo a zophoro ad summum coronae cymatium et omnino omnes ecphorae uenustiorem habeant speciem quae quantum altitudinis tantundem habent proiecturae tym  pani autem quod est in fastigio altitudo sic est facienda uti frons coronae ab extremis cymatiis tota dimetiatur in partes nouem et ex eis una pars in medio cacumini tympani constituatur dum contra epistylia columnarumque hypotrachelia ad perpendiculum respondeant coronaeque supra aequaliter imis praeter simas sunt conlocandae insuper coronas simae quas graeci epaietidas dicunt faciendae sunt altiores octaua parte coronarum altitudinis acroteria angularia tam alta quantum est tympanum medium mediana altiora octaua parte quam angularia membra omnia quae supra capitula columnarum sunt futura id est epistylia zophora coronae tympana fastigia acroteria inclinanda sunt in fronte suae cuiusque altitudinis parte xii ideo quod cum steterimus contra frontes ab oculo lineae duae si extensae fuerint et una tetigerit imam operis partem altera summam quae summam tetigerit longior fiet ita quo longior uisus linea in superiorem partem procedit resupinatam facit eius speciem cum autem uti supra scriptum est in fronte inclinata fuerint tunc in aspectu uidebuntur esse ad perpendiculum et normam columnarum striae faciendae sunt xxiiii ita excauatae uti norma in cauo striae cum fuerit coniecta circumacta anconibus angulos striarum dextra ac sinistra tangat cacumenque normae circum rotundationem tangendo peruagari possit crassitudines striarum faciendae sunt quantum adiectio in media columna ex descriptione inuenietur in simis quae supra coronam in lateribus sunt aedium capita leonina sunt scalpenda disposita ita uti contra columnas singulas primum sint designata cetera aequali modo disposita uti singula singulis mediis tegulis respondeant haec autem quae erunt contra  columnas perterebrata sint ad canalem qui excipit e tegulis aquam caelestem mediana autem sint solida uti quae cadit uis aquae per tegulas in canalem ne deiciatur per intercolumnia neque transeuntes perfundat sed quae sunt contra columnas uideantur emittere uomentia ructus aquarum ex ore aedium ionicarum quam apertissime potui dispositiones hoc uolumine scripsi doricarum autem et corinthiarum quae sint proportiones insequenti libro explicabo liber quartus cum animaduertissem imperator plures de architectura praecepta uoluminaque commentariorum non ordinata sed incepta uti particulas errabundas reliquisse dignam et utilissimam rem putaui tantae disciplinae corpus ad perfectam ordinationem perducere et praescriptas in singulis uoluminibus singulorum generum qualitates explicare itaque caesar primo uolumine tibi de officio eius et quibus eruditum esse rebus architectum oporteat exposui secundo de copiis materiae e quibus aedificia constituuntur disputaui tertio autem de aedium sacrarum dispositionibus et de earum generum uarietate quasque et quot habeant species earumque quae sunt in singulis generibus distributiones ex tribus generibus quae subtilissimas haberent proportionibus modulorum quantitates ionici generis moribus docui nunc hoc uolumine de doricis corinthiisque constitutis et omnibus dicam eorumque discrimina et proprietates explicabo columnae corinthiae praeter capitula omnes symmetrias habent uti ionicae sed capitulorum altitudines efficiunt eas pro rata excelsiores et graciliores quod ionici capituli  altitudo tertia pars est crassitudinis columnae corinthii tota crassitudo scapi igitur quod duae partes e crassitudine corinthiarum adiciuntur efficiunt excelsitate speciem earum graciliorem cetera membra quae supra columnas inponuntur aut e doricis symmetriis aut ionicis moribus in corinthiis columnis conlocantur quod ipsum corinthium genus propriam coronarum reliquorumque ornamentorum non habuerat institutionem sed aut e triglyphorum rationibus mutuli in coronis et epistyliis guttae dorico more disponuntur aut ex ionicis institutis zophoroe scalpturis ornati cum denticulis et coronis distribuuntur ita e generibus duobus capitulo interposito tertium genus in operibus est procreatum e columnarum enim formationibus trium generum factae sunt nominationes dorica ionica corinthia e quibus prima et antiquitus dorica est nata namque achaia peloponnensoque tota dorus hellenos et pthias nymphae filius regnauit isque argis uetusta ciuitate iunonis templo aedificauit eius generis fortuito formae fanum deinde isdem generibus in ceteris achaiae ciuitatibus cum etiamnum non esset symmetriarum ratio nata postea autem quam athenienses ex responsis apollinis delphici communi consilio totius hellados xiii colonias uno tempore in asiam deduxerunt ducesque singulis coloniis constituerunt et summam imperii potestatem ioni xuthi et creusae filio dederunt quem etiam apollo delphis suum filium in responsis est professus isque eas colonias in asiam deduxit et cariae fines occupauit ibique ciuitates amplissimas constituit ephesum miletum myunta quae  olim ab aqua est deuorata cuius sacra et suffragium milesiis iones attribuerunt prienen samum teon colophona chium erythras phocaeam clazomenas lebedon meliten haec melite propter ciuium adrogantiam ab his ciuitatibus bello indicto communi consilio est sublata cuius loco postea regis attali et arsinoes beneficio zmyrnaeorum ciuitas inter ionas est recepta hae ciuitates cum caras et lelegas eiecissent eam terrae regionem a duce suo ione appellauerunt ioniam ibique deorum inmortalium templa constituentes coeperunt fana aedificare et primum apollini panionio aedem uti uiderant in achaia constituerunt et eam doricam appellauerunt quod in dorieon ciuitatibus primum factam eo genere uiderunt in ea aede cum uoluissent columnas conlocare non habentes symmetrias earum et quaerentes quibus rationibus efficere possent uti et ad onus ferendum essent idoneae et in aspectu probatam haberent uenustatem dimensi sunt uirilis pedis uestigium et id retulerunt in altitudinem cum inuenissent pedem sextam partem esse altitudinis in homine item in columnam transtulerunt et qua crassitudine fecerunt basim scapi tantas sex cum capitulo in altitudinem extulerunt ita dorica columna uirilis corporis proportionem et firmitatem et uenustatem in aedificiis praestare coepit item postea dianae cum cogitarent constituere aedem quaerentes noui generis speciem isdem uestigiis ad muliebrem transtulerunt gracilitatem et fecerunt primum columnae crassitudinem altitudinis octaua parte ut haberet speciem excelsiorem basi spiram supposuerunt pro calceo  capitulo uolutas uti capillamento concrispatos cincinnos praependentes dextra ac sinistra conlocauerunt et cymatiis et encarpis pro crinibus dispositis frontes ornauerunt truncoque toto strias uti stolarum rugas matronali more demiserunt ita duobus discriminibus columnarum inuentionem unam uirili sine ornatu nuda specie alteram muliebri subtilitate et ornatu symmetriaque sunt mutuati posteri uero elegantia subtilitateque iudiciorum progressi et gracilioribus modulis delectati septem crassitudinis diametros in altitudinem columnae doricae ionicae nouem constituerunt id autem genus quod iones fecerunt primo ionicum est nominatum tertium uero quod corinthium dicitur uirginalis habet gracilitatis imitationem quod uirginis propter aetatis teneritatem gracilioribus membris figuratae effectus recipiunt ornatus uenustiores eius autem capituli prima inuentio sic memoratur esse facta uirgo ciuis corinthia iam matura nuptiis inplicata morbo decessit post sepulturam eius quibus ea uirgo uiua pupulis delectabatur nutrix collecta et composita in calatho pertulit ad monumentum et in summo conlocauit et uti ea permanerent diutius subdiu tegula texit is calathus fortuito supra acanthi radicem fuerat conlocatus interim pondere pressa radix acanthi media folia et cauliculos circum uernum tempus profudit cuius cauliculi secundum calathi latera crescentes et ab angulis tegulae ponderis necessitate expressi flexuras in extremas partes uolutarum facere sunt coacti tunc callimachus qui propter elegantiam et subtilitatem artis marmoreae ab athenien  sibus katathcitexnos fuerat nominatus praeteriens hoc monumentum animaduertit eum calathum et circa foliorum nascentem teneritatem delectatusque genere et formae nouitate ad id exemplar columnas apud corinthios fecit symmetriasque constituit et ex eo in operis perfectionibus corinthii generis distribuit rationes eius autem capituli symmetria sic est facienda uti quanta fuerit crassitudo imae columnae tanta sit altitudo capituli cum abaco abaci latitudo ita habeat rationem ut quanta fuerit altitudo tanta duo sint diagonia ab angulo ad angulum spatia ita enim iustas habebunt frontes quoquouersus latitudines frontes sinuentur introrsus ab extremis angulis abaci suae frontis latitudinis nona imum capituli tantam habeat crassitudinem quantam habet summa columna praeter apothesim et astragalum abaci crassitudo septima capituli altitudinis dempta abaci crassitudine diuidatur reliqua pars in partes tres e quibus una imo folio detur secundum folium mediam altitudinem teneat coliculi eandem habeant altitudinem e quibus folia nascuntur proiecta uti excipiant quae ex coliculis natae procurrunt ad extremos angulos uolutae minoresque helices infra sinum medium qui est in abaco sub flores subiecti scalpantur flores in quattuor partibus quanta erit abaci crassitudo tam magni formentur ita his symmetriis corinthia capitula suas habebunt exactiones sunt autem quae isdem columnis inponuntur capitulorum genera uariis uocabulis nominata quorum nec proprietates symmetriarum nec columnarum genus aliud nominare possumus sed ipsorum uocabula traducta et commutata ex corinthiis et puluinatis et doricis uidemus quorum symmetriae sunt in nouarum scalpturarum translatae subtilitatem  quoniam autem de generibus columnarum origines et inuentiones supra sunt scriptae non alienum mihi uidetur isdem rationibus de ornamentis eorum quemadmodum sunt prognata et quibus principiis et originibus inuenta dicere in aedificiis omnibus insuper conlocatur materiatio uariis uocabulis nominata ea autem uti in nominationibus ita in re uarias habet utilitates trabes enim supra columnas et parastaticas et antas ponuntur in contignationibus tigna et axes sub tectis si maiora spatia sunt et transtra et capreoli si commoda columen et cantherii prominentes ad extremam suggrundationem supra cantherios templa deinde insuper sub tegulas asseres ita prominentes uti parietes proiecturis eorum tegantur ita unaquaeque res et locum et genus et ordinem proprium tuetur e quibus rebus et a materiatura fabrili in lapideis et marmoreis aedium sacrarum aedificationibus artifices dispositiones eorum scalpturis sunt imitati et eas inuentiones persequendas putauerunt ideo quod antiqui fabri quodam in loco aedificantes cum ita ab interioribus parietibus ad extremas partes tigna prominentia habuissent conlocata inter tigna struxerunt supraque coronas et fastigia uenustiore specie fabrilibus operibus ornauerunt tum proiecturas tignorum quantum eminebant ad lineam et perpendiculum parietum praesecuerunt quae species cum inuenusta is uisa esset tabellas ita formatas uti nunc fiunt triglyphi contra tignorum praecisiones in fronte fixerunt et eas cera caerulea depinxerunt ut praecisiones tignorum tectae non offenderent uisum ita diuisiones triglyphorum et metoparum tignorum dispositione et intertignium habere in doricis operibus coeperunt postea alii in aliis operibus ad per  pendiculum triglyphorum cantherios prominentes proiecerunt eorumque proiecturas simauerunt ex eo uti tignorum dispositionibus triglyphi ita e cantheriorum proiecturis mutulorum sub coronis ratio est inuenta ita fere in operibus lapideis et marmoreis mutuli inclinatis scalpturis deformantur quod imitatio est cantheriorum etenim necessario propter stillicidia proclinati conlocantur ergo et triglyphorum et mutulorum in doricis operibus ratio ex ea imitatione inuenta est non enim quemadmodum nonnulli errantes dixerunt fenestrarum imagines esse triglyphos ita potest esse quod in angulis contraque tetrantes columnarum triglyphi constituuntur quibus in locis omnino non patitur res fenestras fieri dissoluuntur enim angulorum in aedificiis iuncturae si in is fenestrarum fuerint lumina relicta etiamque ubi nunc triglyphi constituuntur si ibi luminum spatia fuisse iudicabuntur isdem rationibus denticuli in ionicis fenestrarum occupauisse loca uidebuntur utraque enim et inter denticulos et inter triglyphos quae sunt interualla metopae nominantur opas enim graeci tignorum cubicula et asserum appellant uti nostri ea caua columbaria ita quod inter duas opas est intertignium id metoph est apud eos nominata ita uti autem in doricis triglyphorum et mutulorum est inuenta ratio item in ionicis denticulorum constitutio propriam in operibus habet rationem et quemadmodum mutuli cantheriorum proiecturae ferunt imaginem sic in ionicis denticuli ex proiecturis asserum habent imitationem itaque in graecis operibus nemo sub mutulo denticulos constituit non enim possunt subtus cantherios  asseres esse quod ergo supra cantherios et templa in ueritate debet esse conlocatum id in imaginibus si infra constitutum fuerit mendosam habebit operis rationem etiam quod antiqui non probauerunt neque instituerunt in fastigiis mutulos aut denticulos fieri sed puras coronas ideo quod nec cantherii nec asseres contra fastigiorum frontes distribuuntur nec possunt prominere sed ad stillicidia proclinati conlocantur ita quod non potest in ueritate fieri id non putauerunt in imaginibus factum posse certam rationem habere omnia enim certa proprietate et a ueris naturae deducta moribus transduxerunt in operum perfectiones et ea probauerunt quorum explicationes in disputationibus rationem possunt habere ueritatis itaque ex eis originibus symmetrias et proportiones uniuscuiusque generis constitutas reliquerunt quorum ingressus persecutus de ionicis et corinthiis institutionibus supra dixi nunc uero doricam rationem summamque eius speciem breuiter exponam nonnulli antiqui architecti negauerunt dorico genere aedes sacras oportere fieri quod mendosae et disconuenientes in his symmetriae conficiebantur itaque negauit arcesius item pytheos non minus hermogenes nam is cum paratam habuisset marmoris copiam in doricae aedis perfectionem commutauit ex eadem copia et eam ionicam libero patri fecit sed tamen non quod inuenusta est species aut genus aut formae dignitas sed quod inpedita est distributio et incommoda in opere triglyphorum et lacunariorum distributione namque necesse est triglyphos constitui contra medios tetrantes columnarum metopasque quae inter triglyphos fient aeque longas esse quam altas contraque in angulares columnas triglyphi in extremis partibus constituuntur et non contra medios tetrantes ita metopae quae proximae ad angulares triglyphos fiunt non exeunt quadratae sed oblongiores tri  glyphi dimidia latitudine at qui metopas aequales uolunt facere intercolumnia extrema contrahunt triglyphi dimidia latitudine hoc autem siue metoparum longitudinibus siue intercolumniorum contractionibus efficietur est mendosum quapropter antiqui uitare uisi sunt in aedibus sacris doricae symmetriae rationem nos autem exponimus uti ordo postulat quemadmodum a praeceptoribus accepimus uti si qui uoluerit his rationibus attendens ita ingredi habeat proportiones explicatas quibus emendatas et sine uitiis efficere possit aedium sacrarum dorico more perfectiones frons aedis doricae in loco quo columnae constituuntur diuidatur si tetrastylos erit in partes xxuii si hexastylos xxxxii ex his pars una erit modulus qui graece embathr dicitur cuius moduli constitutione ratiocinationibus efficiuntur omnis operis distributiones crassitudo columnarum erit duorum modulorum altitudo cum capitulo xiiii capituli crassitudo unius moduli latitudo duorum et moduli sextae partis crassitudo capituli diuidatur in partes tres e quibus una plinthus cum cymatio fiat altera echinus cum anulis tertia hypotrachelion contrahatur columna ita uti in tertio libro de ionicis est scriptum epistylii altitudo unius moduli cum taenia et guttis taenia moduli septima guttarum longitudo sub taenia contra triglyphos alta cum regula parte sexta moduli praependeat item epistylii latitudo ima respondeat hypotrachelio summae columnae supra epistylium conlocandi sunt triglyphi cum suis metopis alti unius et dimidiati moduli lati in fronte unius moduli ita diuisi ut in angularibus columnis et in mediis  contra tetrantes medios sint conlocati et intercolumniis reliquis bini in mediis pronao et postico terni ita relaxatis mediis interuallis sine inpeditionibus aditus accedentibus erit ad deorum simulacra triglyphorum latitudo diuidatur in partes sex ex quibus partibus quinque in medio duae dimidiae dextra ac sinistra designentur regula una in medio deformetur femur quod graece mhros dicitur secundum eam canaliculi ad normae cacumen inprimantur ex ordine eorum dextra ac sinistra altera femina constituantur in extremis partibus semicanaliculi interuertantur triglyphis ita conlocatis metopae quae sunt inter triglyphos aeque altae sint quam longae item in extremis angulis hemimetopia sint inpressa dimidia moduli latitudine ita enim erit ut omnia uitia et metoparum et intercolumniorum et lacunariorum quod aequales diuisiones factae erunt emendentur triglyphi capitula sexta parte moduli sunt faciunda supra triglyphorum capitula corona est conlocanda in proiectura dimidiae et sextae partis habens cymatium doricum in imo alterum in summo item cum cymatiis corona crassa ex dimidia moduli diuidendae autem sunt in corona ima ad perpendiculum triglyphorum et medias metopas uiarum directiones et guttarum distributiones ita uti guttae sex in longitudinem tres in latitudinem pateant reliqua spatia quod latiores sunt metopae quam triglyphi pura relinquantur aut flumina scalpantur ad ipsumque mentum coronae incidatur linea quae scotia dicitur reliqua omnia tympana simae coronae quemadmodum supra scriptum est in ionicis ita perficiantur  haec ratio in operibus diastylis erit constituta si uero systylon et monotriglyphon opus erit faciundum frons aedis si tetrastylos erit diuidatur in partes xuiiii s si hexastylos erit diuidatur in partes xxuiiii s ex his pars una erit modulus ad quem uti supra scriptum est diuidantur ita supra singula epistylia et metopae et triglyphi bini erunt conlocandi in angularibus hoc amplius dimidiatus et quantum est spatium hemitriglyphi id accedit in mediano contra fastigium trium triglyphorum et trium metoparum spatium distabit quo latius medium intercolumnium accedentibus ad aedem habeat laxamentum et aduersus simulacra deorum aspectus dignitatem columnas autem striari xx striis oportet quae si planae erunt angulos habeant xx designatos sin autem excauabuntur sic est forma facienda ita uti quam magnum est interuallum striae tam magnis striaturae paribus lateribus quadratum describatur in medio autem quadrato circini centrum conlocetur et agatur linea rotundationis quae quadrationis angulos tangat et quantum erit curuaturae inter rotundationem et quadratam descriptionem tantum ad formam excauentur ita dorica columna sui generis striaturae habebit perfectionem de adiectione eius qua media adaugetur uti in tertio uolumine de ionicis est perscripta ita et in his transferatur quoniam exterior species symmetriarum et corinthiorum et doricorum et ionicorum est perscripta necesse est etiam interiores cellarum pronaique distributiones explicare distribuitur autem longitudo aedis uti latitudo sit longitudinis dimidiae partis ipsaque cella parte quarta longior sit quam est latitudo cum pariete qui paries  ualuarum habuerit conlocationem reliquae tres partes pronai ad antas parietum procurrant quae antae columnarum crassitudinem habere debent et si aedes erit latitudine maior quam pedes xx duae columnae inter duas antas interponantur quae disiungant pteromatos et pronai spatium item intercolumnia tria quae erunt inter antas et columnas pluteis marmoreis siue ex intestino opere factis intercludantur ita uti fores habeant per quas itinera pronao fiant item si maior erit latitudo quam pedes xl columnae contra regiones columnarum quae inter antas sunt introrsus conlocentur et hae altitudinem habeant aeque quam quae sunt in fronte crassitudines autem earum extenuentur his rationibus uti si octaua parte erunt quae sunt in fronte hae fiant x parte sin autem uiiii aut decima pro rata parte in concluso enim aere si quae extenuatae erunt non discernentur sin autem uidebuntur graciliores cum exterioribus fuerint striae xx aut xxiiii in his faciendae erunt xxuiii aut xxxii ita quod detrahitur de corpore scapi striarum numero adiecto adaugebitur ratione quo minus uideatur et ita exaequabitur dispari ratione columnarum crassitudo hoc autem efficit ea ratio quod oculus plura et crebriora signa tangendo maiore uisus circumitione peruagatur namque si duae columnae aeque crassae lineis circummetientur e quibus una sit non striata altera striata et circa striglium caua et angulos striarum linea corpora tangat tametsi columnae aeque crassae fuerint lineae quae circumdatae erunt non erunt aequales quod striarum et striglium circuitus maiorem efficit lineae longitudinem sin autem hoc ita uidebitur non est alienum in angustis locis  et in concluso spatio graciliores columnarum symmetrias in opere constituere cum habeamus adiutricem striarum temperaturam ipsius autem cellae parietum crassitudinem pro rata parte magnitudinis fieri oportet dum antae eorum crassitudinibus columnarum sint aequales et si ex structis futuri sunt quam minutissimis caementis struantur sin autem quadrato saxo aut marmore maxime modicis paribusque uidetur esse faciundum quod media coagmenta medii lapides continentes firmiorem facient omnis operis perfectionem item circum coagmenta et cubilia eminentes expressiones graphicoteran efficient in aspectu delectationem regiones autem quas debent spectare aedes sacrae deorum inmortalium sic erunt constituendae uti si nulla ratio inpedierit liberaque fuerit potestas aedis signumque quod erit in cella conlocatum spectet ad uespertinam caeli regionem uti qui adierint ad aram immolantes aut sacrificia facientes spectent ad partem caeli orientis et simulacrum quod erit in aede et ita uota suscipientes contueantur aedem et orientem caelum ipsaque simulacra uideantur exaudientia contueri supplicantes et sacrificantes quod aras omnes deorum necesse esse uideatur ad orientem spectare sin autem loci natura interpellauerit tunc conuertendae sunt earum regionum constitutiones uti quam plurima pars moenium e templis earum conspiciatur item si secundum flumina aedis sacra fiet ita uti aegypto circa nilum ad fluminis ripas uidentur spectare debere similiter si circum uias publicas erunt aedificia deorum ita constituantur uti praetereuntes possint respicere et in conspectu salutationes facere  ostiorum autem et eorum antepagmentorum in aedibus hae sunt rationes uti primum constituatur quot genera sint futurae genera sunt enim thyromaton haec doricum ionicum atticurges horum dorici generis symmetriae conspiciuntur his rationibus uti corona summa quae supra antepagmentum superius inponitur aeque librata sit capitulis summis columnarum quae in pronao fuerint lumen autem thyretri constituatur sic uti quae altitudo aedis a pauimento ad lacunaria fuerit diuidatur in partes tres semis et ex eis duae partes semis lumini ualuarum altitudine constituantur haec autem diuidatur in partes xii et ex eis quinque et dimidia latitudo luminis fiat in imo et in summo contrahatur si erit lumen ab imo ad sedecim pedes antepagmenti iii parte si xui pedum ad xxu superior pars luminis contrahatur antepagmenti parte iiii si ab pedibus xxu ad xxx summa pars contrahatur antepagmenti parte uiii reliqua quo altiora erunt ad perpendiculum uidentur oportere conlocari ipsa autem antepagmenta    contrahantur in summo suae crassitudinis xiiii parte supercilii crassitudo quanta antepagmentorum in summa parte erit crassitudo cymatium faciundum est antepagmenti parte sexta proiectura autem quanta est eius crassitudo sculpendum est cymatium lesbium cum astragalo supra cymatium quod erit in supercilio conlocandum est hyperthyrum crassitudine supercilii et in eo scalpendum est cymatium doricum astragalum lesbium sima scalptura corona plana cum cymatio proiectura autem eius erit quanta altitudo super  cilii quod supra antepagmenta inponitur dextra atque sinistra proiecturae sic sunt faciundae uti crepidines excurrant et in unguem ipso cymatio coniungantur sin autem ionico genere futura erunt lumen altum ad eundem modum quemadmodum in doricis fieri uidetur latitudo constituatur ut altitudo diuidatur in partes duas et dimidiam eiusque partis unius ima luminis fiat latitudo contracturae ita uti in doricis crassitudo antepagmentorum ex altitudine luminis in fronte xiiii parte cymatium huius crassitudinis sexta reliqua pars praeter cymatium diuidatur in partes xii harum trium prima corsa fiat cum astragalo secunda quattuor tertia quinque et eae aeque corsae cum astragalis circumcurrant hyperthyra autem ad eundem modum componantur quemadmodum in doricis pro crepidinibus ancones siue parotides uocantur excalptae dextra ac sinistra praependeant ad imi supercilii libramentum praeter folium eae habeant in fronte crassitudinem ex antepagmenti tribus partibus imo quarta parte graciliore quam superiora fores ita compingantur uti scapi cardinales sint ex latitudine luminis totius xii parte inter duos scapos tympana ex xii partibus habeant ternas partes inpagibus distributiones ita fient uti diuisis altitudinibus in partes u duae superiori tres inferiori designentur super medium medii inpages conlocentur ex reliquis alii in summo alii in imo compingantur altitudo inpagis fiat tympani tertia parte cymatium sexta parte inpagis scaporum latitudines inpagis dimidia parte item replum de inpage dimidia et  sexta parte scapi qui sunt secundum antepagmentum dimidium inpagis constituantur sin autem ualuatae erunt altitudines ita manebunt in latitudinem adiciatur amplius foris latitudo si quadriforis futura est altitudo adiciatur atticurge autem isdem rationibus perficiuntur quibus dorica praeterea corsae sub cymatiis in antepagmentis circumdantur quae ita distribui debent uti antepagmenti praeter cymatium ex partibus uii habeant duas partes ipsaque non fiunt clathrata neque bifora sed ualuata et aperturas habent in exteriores partes quas rationes aedium sacrarum in formationibus oporteat fieri doricis ionicis corinthiisque operibus quoad potui attingere ueluti legitimis moribus exposui nunc de tuscanicis dispositionibus quemadmodum institui oporteat dicam locus in quo aedis constituetur cum habuerit in longitudine sex partes una dempta reliquum quod erit latitudini detur longitudo autem diuidatur bipertito et quae pars erit interior cellarum spatiis designetur quae erit proxima fronti columnarum dispositioni relinquatur item latitudo diuidatur in partes x ex his ternae partes dextra ac sinistra cellis minoribus siue ibi alae futurae sunt dentur reliquae quattuor mediae aedi attribuantur spatium quod erit ante cellas in pronao ita columnis designetur ut angulares contra antas parietum extremorum e regione conlocentur duae mediae e regione parietum qui inter antas et mediam aedem fuerint ita distribuantur et inter antas et columnas priores per medium isdem regionibus alterae disponantur eaeque sint ima crassitudine altitudinis parte uii altitudo tertia parte latitudinis templi summaque columna quarta parte crassi  tudinis imae contrahatur spirae earum altae dimidia parte crassitudinis fiant habeant spirae earum plinthum ad circinum altam suae crassitudinis dimidia parte torum insuper cum apophysi crassum quantum plinthus capituli altitudo dimidia crassitudinis abaci latitudo quanta ima crassitudo columnae capitulique crassitudo diuidatur in partes tres e quibus una plintho quae est abacus detur altera echino tertia hypotrachelio cum apophysi supra columnas trabes compactiles inponantur ut altitudinis modulis is qui a magnitudine operis postulabuntur eaeque trabes compactiles eam habeant crassitudinem quanta summae columnae erit hypotrachelium et ita sint compactae subscudibus et securiclis ut compactura duorum digitorum habeant laxationem cum enim inter se tangunt et non spiramentum et perflatum uenti recipiunt concalefaciuntur et celeriter putrescunt supra trabes et supra parietes traiecturae mutulorum parte iiii altitudinis columnae proiciantur item in eorum frontibus antepagmenta figantur supraque is tympanum fastigii structura seu de materia conlocetur supraque eum fastigium columen cantherii templa ita sunt conlocanda ut stillicidium tecti absoluti tertiario respondeat fiunt autem aedes rotundae e quibus aliae monopteroe sine cella columnatae constituuntur aliae peripteroe dicuntur quae sine cella fiunt tribunal habent et ascensum ex sua diametro tertiae partis insuper stylobatam columnae constituuntur tam altae quanta ab extremis parietibus est diametros stylobatarum crassae altitudinis suae cum capitulis et spiris decumae partis epistylium  altum columnae crassitudinis dimidia parte zophorum et reliqua quae insuper inponuntur ita uti in iii uolumine de symmetriis scripsi sin autem peripteros ea aedes constituetur duo gradus et stylobata ab imo constituantur deinde cellae paries conlocetur cum recessu eius a stylobata circa partem latitudinis quintam medioque ualuarum locus ad aditus relinquatur eaque cella tantam habeat diametrum praeter parietes et circumitionem quantam altitudinem columna supra stylobatam columnae circum cellam isdem symmetriis quae supra scriptae sunt disponantur in medio tecti ratio ita habeatur uti quanta diametros totius operis erit futura dimidia altitudo fiat tholi praeter florem flos autem tantam habeat magnitudinem quantam habuerit columnae capitulum praeter pyramidem reliqua uti supra scripta sunt ea pro portionibus atque symmetriis facienda uidentur item generibus aliis constituuntur aedes ex isdem symmetriis ordinatae et alio genere dispositiones habentes uti est castoris in circo flaminio et inter duos lucos ueiouis item augustius nemori dianae columnis adiectis dextra ac sinistra ad umeros pronai hoc autem genere primo facta est uti est castoris in circo athenis in arce et in attica sunio palladis mineruae earum non aliae sed eaedem sunt proportiones cellae enim longitudinibus duplices sunt ad latitudines uti reliquae ex is omnia quae solent esse in frontibus ad latera sunt translata nonnulli etiam de tuscanicis generibus sumentes columnarum dispositiones transferunt in corinthiorum et ionicorum ope  rum ordinationes et quibus in locis in pronao procurrunt antae in isdem e regione cellae parietum columnas binas conlocantes efficiunt tuscanicorum et graecorum operum communem ratiocinationem alii uero remouentes parietes aedis et adplicantes ad intercolumnia pteromatos spatiis sublati efficiunt amplum laxamentum cellae reliqua autem proportionibus et symmetriis isdem conseruantes aliud genus figurae nominisque uidentur pseudoperipterum procreauisse haec autem genera propter usum sacrificiorum conuertuntur non enim omnibus diis isdem rationibus aedes sunt faciundae quod alius alia uarietate sacrorum religionum habet effectus omnes aedium sacrarum ratiocinationes uti mihi traditae sunt exposui ordinesque et symmetrias earum partitionibus distinxi et quarum dispares sunt figurae et quibus discriminibus inter se sunt disparatae quoad potui significare scriptis exposui nunc de aris deorum inmortalium uti aptam constitutionem habeant ad sacrificiorum rationem dicam arae spectent ad orientem et semper inferiores sint conlocatae quam simulacra quae fuerint in aede uti suspicientes diuinitatem qui supplicant et sacrificent disparibus altitudinibus ad sui cuiusque dei decorem componantur altitudines autem earum sic sunt explicandae uti ioui omnibusque caelestibus quam excelsissimae constituantur uestae terrae matrique humiles conlocentur ita idoneae his institutionibus explicabuntur modulationibus ararum deformationes explicatis aedium sacrarum compositionibus in hoc libro insequenti de communium operum reddemus distributionibus explicationes  liber quintus qui amplioribus uoluminibus imperator ingenii cogitationes praeceptaque explicauerunt maximas et egregias adiecerunt suis scriptis auctoritates quod etiam uelim nostris quoque studiis res pateretur ut amplificationibus auctoritas et in his praeceptis augeretur sed id non est quemadmodum putatur expeditum non enim de architectura sic scribitur uti historia aut poemata historiae per se tenent lectores habent enim nouarum rerum uarias expectationes poematorum uero carminum metra et pedes ac uerborum elegans dispositio et sententiarum inter personas distinctas uersuum pronuntiatio prolectando sensus legentium perducit sine offensa ad summam scriptorum terminationem id autem in architecturae conscriptionibus non potest fieri quod uocabula ex artis propria necessitate concepta inconsueto sermone obiciunt sensibus obscuritatem cum ergo ea per se non sint aperta nec pateant eorum in consuetudine nomina tum etiam praeceptorum late uagantes scripturae si non contrahentur ut paucis et perlucidis sententiis explicentur frequentia multitudineque sermonis inpediente incertas legentium efficient cogitationes itaque occultas nominationes commensusque e membris operum pronuntians ut memoriae tradantur breuiter exponam sic enim expeditius ea recipere poterunt mentes non minus cum animaduertissem distentam occupationibus ciuitatem publicis et priuatis negotiis paucis iudicaui scribendum uti angusto spatio uacuitatis ea legentes breuiter percipere possent etiamque pythagorae quique eius haeresim fuerunt secuti placuit cybicis rationibus praecepta in uoluminibus  scribere constitueruntque cybum ccxui uersus eosque non plus tres in una conscriptione oportere esse putauerunt cybus autem est corpus ex lateribus aequali latitudine planitiarum perquadratum is cum est iactus quam in partem incubuit dum est intactus inmotam habet stabilitatem uti sunt etiam tesserae quas in alueo ludentes iaciunt hanc autem similitudinem ex eo sumpsisse uidentur quod is numerus uersuum uti cybus in quemcumque sensum insederit inmotam efficiat ibi memoriae stabilitatem graeci quoque poetae comici interponentes e choro canticum diuiserunt spatia fabularum ita partes cybica ratione facientes intercapedinibus leuant actorum pronuntiationes cum ergo haec naturali modo sint a maioribus obseruata animoque aduertam inusitatas et obscuras multis res esse mihi scribendas quo facilius ad sensus legentium peruenire possint breuibus uoluminibus iudicaui scribere ita enim expedita erunt ad intellegendum eorumque ordinationes institui uti non sint quaerentibus separatim colligenda sed e corpore uno et in singulis uoluminibus generum haberent explicationes itaque caesar tertio et quarto uolumine aedium sacrarum rationes exposui hoc libro publicorum locorum expediam dispositiones primumque forum uti oporteat constitui dicam quod in eo et publicarum et priuatarum rerum rationes per magistratus gubernantur graeci in quadrato amplissimis et duplicibus porticibus fora constituunt crebrisque columnis et lapideis aut marmoreis epistyliis adornant et supra ambulationes in contignationibus faciunt italiae uero urbibus non eadem est ratione faciendum ideo quod a maioribus consuetudo tradita est gladiatoria munera in foro dari igitur circum spectacula spatiosiora intercolumnia distribuantur circa  que in porticibus argentariae tabernae maenianaque superioribus coaxationibus conlocentur quae et ad usum et ad uectigalia publica recte erunt disposita magnitudines autem ad copiam hominum oportet fieri ne paruum spatium sit ad usum aut ne propter inopiam populi uastum forum uideatur latitudo autem ita finiatur uti longitudo in tres partes cum diuisa fuerit ex his duae partes ei dentur ita enim erit oblonga eius formatio et ad spectaculorum rationem utilis dispositio columnae superiores quarta parte minores quam inferiores sunt constituendae propterea quod oneri ferendo quae sunt inferiora firmiora debent esse quam superiora non minus quod etiam nascentium oportet imitari naturam ut in arboribus teretibus abiete cupresso pinu e quibus nulla non crassior est ab radicibus dein decrescendo progreditur in altitudinem naturali contractura peraequata nascens ad cacumen ergo si natura nascentium ita postulat recte est constitutum et altitudinibus et crassitudinibus superiora inferiorum fieri contractiora basilicarum loca adiuncta foris quam calidissimis partibus oportet constitui ut per hiemem sine molestia tempestatium se conferre in eas negotiatores possint earumque latitudines ne minus quam ex tertia ne plus ex dimidia longitudinis constituantur nisi si loci natura inpedierit et aliter coegerit symmetriam commutari sin autem locus erit amplior in longitudine chalcidica in extremis constituantur uti sunt in iulia aquiliana columnae basilicarum tam altae quam porticus latae fuerint faciendae uidentur porticus quam medium spatium futurum est ex tertia finiatur columnae superiores minores quam inferiores uti supra scriptum est constituantur pluteum quod fuerit inter superiores et inferiores co  lumnas item quarta parte minus quam superiores columnae fuerint oportere fieri uidetur uti supra basilicae contignationem ambulantes ab negotiatoribus ne conspiciantur epistylia zophora coronae ex symmetriis columnarum uti in tertio libro diximus explicentur non minus summam dignitatem et uenustatem possunt habere comparationes basilicarum quo genere coloniae iuliae fanestri conlocaui curauique faciendam cuius proportiones et symmetriae sic sunt constitutae mediana testudo inter columnas est longa pedes cxx lata pedes lx porticus eius circa testudinem inter parietes et columnas lata pedes xx columnae altitudinibus perpetuis cum capitulis pedes l crassitudinibus quinum habentes post se parastaticas altas pedes xx latas pedes ii s crassas i s quae sustinent trabes in quibus inuehuntur porticuum contignationes supraque eas aliae parastaticae pedum xuiii latae binum crassae pedem quae excipiunt item trabes sustinentes cantherium et porticum quae sunt summissa infra testudinem tecta reliqua spatia inter parastaticarum et columnarum trabes per intercolumnia luminibus sunt relicta columnae sunt in latitudine testudinis cum angularibus dextra ac sinistra quaternae in longitudine quae est foro proxima cum isdem angularibus octo ex altera parte cum angularibus ui ideo quod mediae duae in ea parte non sunt positae ne inpediant aspectus pronai aedis augusti quae est in medio latere parietis basilicae conlocata spectans medium forum et aedem iouis item tribunal quod est in ea aede hemicycli schematis minoris curuatura formatum eius autem hemicycli in fronte est interuallum pedes xlui introrsus curuatura pedes xu uti qui apud magistratus starent nego  tiantes in basilica ne inpedirent supra columnas ex tribus tignis bipedalibus compactis trabes sunt circa conlocatae eaeque ab tertiis columnis quae sunt in interiore parte reuertuntur ad antas quae a pronao procurrunt dextraque et sinistra hemicyclium tangunt supra trabes contra capitula ex fulmentis dispositae pilae sunt conlocatae altae pedes iii latae quoqueuersus quaternis supra eas ex duobus tignis bipedalibus trabes euerganeae circa sunt conlocatae quibus insuper transtra cum capreolis columnarum contra corpora et antas et parietes pronai conlocata sustinent unum culmen perpetuae basilicae alterum a medio supra pronaum aedis ita fastigiorum duplex pectinata dispositio extrinsecus tecti et interioris altae testudinis praestat speciem uenustam item sublata epistyliorum ornamenta et pluteorum columnarumque superiorum distributio operosam detrahit molestiam sumptusque inminuit ex magna parte summam ipsae uero columnae in altitudine perpetua sub trabes testudinis perductae et magnificentiam inpensae et auctoritatem operi adaugere uidentur aerarium carcer curia foro sunt coniungenda sed ita uti magnitudo ac symmetriae eorum foro respondeant maxime quidem curia in primis est facienda ad dignitatem municipii siue ciuitatis et si quadrata erit quantum habuerit latitudinis dimidia addita constituatur altitudo sin autem oblonga fuerit longitudo et latitudo componatur et summae compositae eius dimidia pars sub lacunariis altitudini detur praeterea praecingendi sunt parietes medii coronis ex intestino opere aut albario ad dimidiam partem altitudinis quae si non erunt uox ibi disputantium elata in altitudinem intellectui non poterit esse audientibus cum autem coronis praecincti pa  rietes erunt uox ab imis morata priusquam in aera elata dissipabitur auribus erit intellecta cum forum constitutum fuerit tum deorum inmortalium diebus festis ludorum spectationibus eligendus est locus theatro quam saluberrimus uti in primo libro de salubritatibus in moenium conlocationibus est scriptum per ludos enim cum coniugibus et liberis persedentes delectationibus detinentur et corpora propter uoluptatem inmota patentes habent uenas in quas insidunt aurarum flatus qui si a regionibus palustribus aut aliis regionibus uitiosis aduenient nocentes spiritus corporibus infundent itaque si curiosius eligetur locus theatro uitabuntur uitia etiamque prouidendum est ne impetus habeat a meridie sol enim cum implet eius rotunditatem aer conclusus curuatura neque habens potestatem uagandi uersando conferuescit et candens adurit excoquitque et inminuit e corporibus umores ideo maxime uitandae sunt his rebus uitiosae regiones et eligendae salubres fundamentorum autem si in montibus fuerint facilior erit ratio sed si necessitas coegerit in plano aut palustri loco ea constitui solidationes substructionesque ita erunt faciendae quemadmodum de fundationibus aedium sacrarum in tertio libro est scriptum insuper fundamenta lapideis et marmoreis copiis gradationes ab substructione fieri debent praecinctiones ad altitudines theatrorum pro rata parte faciendae uidentur neque altiores quam quanta praecinctionis itineris sit latitudo si enim excelsiores fuerint repellent et eicient e superiore parte uocem nec patientur in sedibus suis quae sunt supra praecinctiones uerborum casus certa significatione ad aures peruenire et ad summam ita est gubernandum uti linea cum ad imum gradum et ad summum extenta fuerit omnia cacumina graduum angulosque tangat ita uox non inpedietur aditus  complures et spatiosos oportet disponere nec coniunctos superiores inferioribus sed ex omnibus locis perpetuos et directos sine inuersuris faciendos uti cum populus dimittatur de spectaculis ne comprimatur sed habeat ex omnibus locis exitus separatos sine inpeditione etiam diligenter est animaduertendum ne sit locus surdus sed ut in eo uox quam clarissime uagari possit hoc uero fieri ita poterit si locus electus fuerit ubi non inpediatur resonantia uox autem est spiritus fluens aeris e tactu sensibilis auditu ea mouetur circulorum rotundationibus infinitis uti si in stantem aquam lapide inmisso nascantur innumerabiles undarum circuli crescentes a centro quam latissime possint et uagantes nisi angustia loci interpellauerit aut aliqua offensio quae non patitur designationes earum undarum ad exitus peruenire itaque cum interpellentur offensionibus primae redundantes insequentium disturbant designationes eadem ratione uox item ad circinum efficit motiones sed in aqua circuli planitiae in latitudine mouentur uox et in latitudine progreditur et altitudinem gradatim scandit igitur ut in aqua undarum designationibus item in uoce cum offensio nulla primam undam interpellauerit non disturbat secundam nec insequentes sed omnes sine resonantia perueniunt ad imorum et ad summorum aures ergo ueteres architecti naturae uestigia persecuti indagationibus uocis scandentis theatrorum perfecerunt gradationes et quaesierunt per canonicam mathematicorum et musicam rationem ut quaecumque uox esset in scaena clarior et suauior ad spectatorum perueniret aures uti enim organa aeneis lamminis aut corneis hxeiois ad chordarum  sonitum claritatem perficiuntur sic theatrorum per harmonicen ad augendam uocem ratiocinationes ab antiquis sunt constitutae harmonice autem est musica litteratura obscura et difficilis maxime quidem quibus graecae litterae non sunt notae quam si uolumus explicare necesse est etiam graecis uerbis uti quod nonnulla eorum latinas non habent appellationes itaque ut potuero quam apertissime ex aristoxeni scripturis interpretabor et eius diagramma subscribam finitionesque sonituum designabo uti qui diligentius attenderit facilius percipere possit uox enim mutationibus cum flectitur alias fit acuta alias grauis duobusque modis mouetur e quibus unus effectus habet continuatos alter distantes continuata uox neque in finitionibus consistit neque in loco ullo efficitque terminationes non apparentes interualla autem media apparentia uti sermone cum dicamus sol lux flos uox nunc enim nec unde incipit nec ubi desinit intellegitur sed quod ex acuta facta est grauis et ex graui acuta apparet auribus per distantiam autem e contrario namque cum flectitur inmutatione uox statuit se in alicuius sonitus finitione deinde in alterius et id ultro citro crebre faciendo non constans apparet sensibus uti in cantionibus cum flectentes uocem uarietatem facimus modulationis itaque interuallis ea cum uersatur et unde initium fecit et ubi desiit apparet in sonorum patentibus finitionibus medianis autem patentia interuallis obscurantur genera uero sunt modulationum tria primum quod graeci nominant armonian secundum xrwma tertium dia  tonon est autem harmoniae modulatio ab arte concepta et ea re cantio eius maxime grauem et egregiam habet auctoritatem chroma subtili sollertia ac crebritate modulorum suauiorem habet delectationem diatoni uero quod naturalis est facilior est interuallorum distantia in his tribus generibus dissimiles sunt tetrachordorum dispositiones quod harmonia tetrachordorum et tonos et dihesis habet binas dihesis autem est toni pars quarta ita in hemitonio duae diheses sunt conlocatae chromati duo hemitonia in ordine sunt composita tertium trium hemitoniorum est interuallum diatono toni duo sunt continuati tertium hemitonium finit tetrachordi magnitudinem ita in tribus generibus tetrachorda ex duobus tonis et hemitonio sunt peraequata sed ipsa cum separatim uniuscuiusque generis finibus considerantur dissimilem habent interuallorum designationem igitur interualla tonorum et hemitoniorum et diheseon tetrachordorum in uoce diuisit natura finitque terminationes eorum mensuris interuallorum quantitate modisque certis distantibus constituit qualitates quibus etiam artifices qui organa fabricant ex natura constitutis utendo comparant ad concentus conuenientes eorum perfectiones sonitus qui graece fqoggoi dicuntur in unoquoque genere sunt x et uiii e quibus uiii sunt in tribus generibus perpetui et stantes reliqui x cum communiter modulantur sunt uagantes stantes autem sunt qui inter mobiles sunt interpositi continent tetrachordi coniunctionem et e generum discriminibus suis finibus sunt permanentes appellantur autem sic proslambanomenos hy  pate hypaton hypate meson mese nete synhemmenon paramese nete diezeugmenon nete hyperbolaeon mobiles autem sunt qui in tetrachordo inter inmotos dispositi in generibus ex locis loca mutant uocabula autem habent haec parhypate hypaton lichanos hypaton parhypate meson lichanos meson trite synhemmenon paranete synhemmenon trite diezeugmenon paranete diezeugmenon trite hyperbolaeon paranete hyperbolaeon ei autem qua mouentur recipiunt uirtutes alias interualla enim et distantias habent crescentes itaque parhypate quae in harmonia distat ab hypate dimidium hemitonium in chroma transmutata habet hemitonium quae lichanos in harmonia dicitur ab hypate distat hemitonium in chroma translata progreditur duo hemitonia in diatono distat ab hypate tria hemitonia ita x sonitus propter translationes in generibus efficiunt triplicem modulationum uarietatem tetrachorda autem sunt quinque primum grauissimum quod graece dicitur upaton secundum medianum quod appellatur meson tertium coniunctum quod sunhmmenon dicitur quartum disiunctum quod diezeugmenon nominatur quintum quod est acutissimum graece uperbolaion dicitur concentus quos natura hominis modulari potest graece quae sumfwniai dicuntur sunt sex diatessaron diapente diapason et disdiatessaron et disdiapente et disdiapason ideoque et a numero nomina ceperunt quod cum uox constiterit in una sonorum finitione ab eaque se  flectens mutauerit et peruenerit in quartam terminationem appellatur diatessaron in quintam diapente in sextam diapason in octauam et dimidiam diapason et diatessaron in nonam et dimidiam diapason diapente in xii disdiapason non enim inter duo interualla cum chordarum sonitus aut uocis cantus factus fuerit nec inter tria aut sex aut septem possunt consonantiae fieri sed uti supra scriptum est diatessaron et diapente et ex ordine ad disdiapason conuenientiae ex natura uocis congruentis habent finitiones et ei concentus procreantur ex coniunctione sonituum qui graece fqoggoi dicuntur ita ex his indagationibus mathematicis rationibus fiant uasa aerea pro ratione magnitudinis theatri eaque ita fabricentur ut cum tangantur sonitum facere possint inter se diatessaron diapente et ex ordine ad disdiapason postea inter sedes theatri constitutis cellis ratione musica ibi conlocentur ita uti nullum parietem tangant circaque habeant locum uacuum et ab summo capite spatium ponanturque inuersa et habeant in parte quae spectat ad scaenam suppositos cuneos ne minus altos semipede contraque eas cellas relinquantur aperturae inferiorum graduum cubilibus longae pedes duo altae semipede designationes autem eorum quibus in locis constituantur sic explicentur si non erit ampla magnitudine theatrum media altitudinis transuersa regio designetur et in ea tredecim cellae duodecim aequalibus interuallis distantes confornicentur uti ea echea quae supra scripta sunt ad neten hyperbolaeon sonantia in cellis quae sunt in cornibus extremis utraque parte prima conlocentur secunda  ab extremis diatessaron ad neten diezeugmenon tertia diatessaron ad paramesen quarta ad neten synhemmenon quinta diatessaron ad mesen sexta diatessaron ad hypaten meson in medio unum diatessaron ad hypaten hypaton ita hac ratiocinatione uox a scaena uti ab centro profusa se circumagens tactuque feriens singulorum uasorum caua excitauerit auctam claritatem et concentu conuenientem sibi consonantiam sin autem amplior erit magnitudo theatri tunc altitudo diuidatur in partes iiii uti tres efficiantur regiones cellarum transuerse designatae una harmoniae altera chromatos tertia diatoni et ab imo quae erit prima ea ex harmonia conlocetur ita uti in minore theatro supra scriptum est in mediana autem prima in extremis cornibus ad chromaticen hyperbolaeon habentia sonitum ponantur in secundis ab his diatessaron ad chromaticen diezeugmenon in tertiis ad chromaticen synhemmenon quartis diatessaron ad chromaticen meson quintis diatessaron ad chromaticen hypaton sextis ad paramesen quod et ad chromaticen hyperbolaeon diapente et ad chromaticen synhemmenon diatessaron habet consonantiae communitatem in medio nihil est conlocandum ideo quod sonitum nulla alia qualitas in chromatico genere symphoniae consonantiam potest habere in summa uero diuisione et regione cellarum in cornibus primis ad diatonon hyperbolaeon fabricata uasa sonitu ponantur in secundis diatessaron ad diatonon diezeugmenon tertiis ad diatonon synhemmenon quartis diatessaron ad diatonon meson quintis diatessaron ad diatonon hypaton sextis diatessaron ad proslambanomenon  in medio ad mesen quod ea et ad proslambanomenon diapason et ad diatonon hypaton diapente habet symphoniarum communitates haec autem si qui uoluerit ad perfectum facile perducere animaduertat in extremo libro diagramma musica ratione designatum quod aristoxenus magno uigore et industria generatim diuisis modulationibus constitutum reliquit de quo si qui ratiocinationibus his attenderit ad naturas uocis et audientium delectationes facilius ualuerit theatrorum efficere perfectiones dicet aliquis forte multa theatra quotannis romae facta esse neque ullam rationem harum rerum in his fuisse sed errabit in eo quod omnia publica lignea theatra tabulationes habent complures quas necesse est sonare hoc uero licet animaduertere etiam ab citharoedis qui superiore tono cum uolunt canere auertunt se ad scaenae ualuas et ita recipiunt ab earum auxilio consonantiam uocis cum autem ex solidis rebus theatra constituuntur id est ex structura caementorum lapide marmore quae sonare non possunt tunc echeis hae rationes sunt explicandae sin autem quaeritur in quo theatro ea sint facta romae non possumus ostendere sed in italiae regionibus et in pluribus graecorum ciuitatibus etiamque auctorem habemus lucium mummium qui diruto theatro corinthiorum ea aenea romam deportauit et de manubiis ad aedem lunae dedicauit multi etiam sollertes architecti qui in oppidis non magnis theatra constituerunt propter inopiam fictilibus doliis ita sonantibus electis hac ratiocinatione compositis perfecerunt utilissimos effectus ipsius autem theatri conformatio sic est facienda uti quam magna futura est perimetros imi centro medio con  locato circumagatur linea rotundationis in eaque quattuor scribantur trigona paribus lateribus quae paribus interuallis extremam lineam circinationis tangant quibus etiam in duodecim signorum caelestium astrologia astrologi ex musica conuenientia astrorum ratiocinantur ex his trigonis cuius latus fuerit proximum scaenae ea regione qua praecidit curuaturam circinationis ibi finiatur scaenae frons et ab eo loco per centrum parallelos linea ducatur quae disiungat proscaenii pulpitum et orchestrae regionem ita latius factum fuerit pulpitum quam graecorum quod omnes artifices in scaena dant operam in orchestra autem senatorum sunt sedibus loca designata et eius pulpiti altitudo sit ne plus pedum quinque uti qui in orchestra sederint spectare possint omnium agentium gestus cunei spectaculorum in theatro ita diuidantur uti anguli trigonorum qui currunt circum curuaturam circinationis dirigant ascensus scalasque inter cuneos ad primam praecinctionem supra autem alternis itineribus superiores cunei medii dirigantur i autem qui sunt in imo et dirigunt scalaria erunt numero uii reliqui quinque scaenae designabunt compositionem et unus medius contra se ualuas regias habere debet et qui erunt dextra sinistra hospitaliorum designabunt compositionem extremi duo spectabunt itinera uersurarum gradus spectaculorum ubi subsellia componantur    gradus ne minus alti sint palmopede ne plus pedem et digitos sex latitudines eorum ne plus pedes duo semis ne minus pedes duo constituantur tectum porticus quod futurum est in summa gradatione cum scaenae altitudine libratum perficiatur ideo quod uox crescens aequaliter ad summas gradationes et tectum perueniet namque si non  erit aequale quo minus fuerit altum uox praeripietur ad eam altitudinem quam perueniet primo orchestra inter grados imos quod diametron habuerit eius sexta pars sumatur et in cornibus utrimque ad eius mensurae perpendiculum inferiores sedes praecidantur et qua praecisio fuerit ibi constituantur itinerum supercilia ita enim satis altitudinem habebunt eorum confornicationes scaenae longitudo ad orchestrae diametron duplex fieri debet podii altitudo ab libramento pulpiti cum corona et lysi duodecumam orchestrae diametri supra podium columnae cum capitulis et spiris altae quarta parte eiusdem diametri epistylia et ornamenta earum columnarum altitudinis quinta parte pluteum insuper cum unda et corona inferioris plutei dimidia parte supra id pluteum columnae quarta parte minore altitudine sint quam inferiores epistylium et ornamenta earum columnarum quinta parte item si tertia episcenos futura erit mediani plutei summum sit dimidia parte columnae summae medianarum minus altae sint quarta parte epistylia cum coronis earum columnarum item habeant altitudinis quintam partem nec tamen in omnibus theatris symmetriae ad omnes rationes et effectus possunt respondere sed oportet architectum animaduertere quibus proportionibus necesse sit sequi symmetriam et quibus ad loci naturam aut magnitudinem operis temperari sunt enim res quas et in pusillo et in magno theatro necesse est eadem magnitudine fieri propter usum uti gradus diazomata pluteos itinera ascensus pulpita tribunalia et si qua alia intercurrunt ex quibus necessitas cogit discedere ab symme  tria ne inpediatur usus non minus si qua exiguitate copiarum id est marmoris materiae reliquarumque rerum quae parantur in opere defuerint paulum demere aut adicere dum id ne nimium inprobe fiat sed cum sensu non erit alienum hoc autem erit si architectus erit usu peritus praeterea ingenio mobili sollertiaque non fuerit uiduatus ipsae autem scaenae suas habent rationes explicitas ita uti mediae ualuae ornatus habeant aulae regiae dextra ac sinistra hospitalia secundum autem spatia ad ornatus comparata quae loca graeci periaktous dicunt ab eo quod machinae sunt in his locis uersatiles trigonoe habentes singulares species ornationis quae cum aut fabularum mutationes sunt futurae seu deorum aduentus cum tonitribus repentinis ea uersentur mutentque speciem ornationis in frontes secundum ea loca uersurae sunt procurrentes quae efficiunt una a foro altera a peregre aditus in scaenam genera autem sunt scaenarum tria unum quod dicitur tragicum alterum comicum tertium satyricum horum autem ornatus sunt inter se dissimili disparique ratione quod tragicae deformantur columnis et fastigiis et signis reliquisque regalibus rebus comicae autem aedificiorum priuatorum et maenianorum habent speciem prospectusque fenestris dispositos imitatione communium aedificiorum rationibus satyricae uero ornantur arboribus speluncis montibus reliquisque agrestibus rebus in topeodis speciem deformati in graecorum theatris non omnia isdem rationibus sunt facienda quod primum in ima circinatione ut in latino trigonorum iiii in eo quadratorum trium anguli circinationis lineam tangunt et cuius quadrati latus est  proximum scaenae praeciditque curuaturam circinationis ea regione designatur finitio proscaenii et ab ea regione ad extremam circinationem curuaturae parallelos linea designatur in qua constituitur frons scaenae per centrumque orchestrae proscaenii regioni parallelos linea describitur et qua secat circinationis lineas dextra ac sinistra in cornibus hemicycli centra signantur et circino conlocato in dextra ab interuallo sinistro circumagitur circinatio ad proscaenii sinistram partem item centro conlocato in sinistro cornu ab interuallo dextro circumagitur ad proscaenii dextram partem ita tribus centris hac descriptione ampliorem habent orchestram graeci et scaenam recessiorem minoreque latitudine pulpitum quod logeion appellant ideo quod apud eos tragici et comici actores in scaena peragunt reliqui autem artifices suas per orchestram praestant actiones itaque ex eo scaenici et thymelici graece separatim nominantur eius logei altitudo non minus debet esse pedum x non plus duodecim gradationes scalarum inter cuneos et sedes contra quadratorum angulos dirigantur ad primam praecinctionem a praecinctione inter eas iterum mediae dirigantur et ad summam quotiens praecinguntur altero tanto semper amplificantur cum haec omnia summa cura sollertiaque explicata sunt tunc etiam diligentius est animaduertendum uti sit electus locus in quo leniter adplicet se uox neque repulsa resiliens incertas auribus referat significationes sunt enim nonnulli loci naturaliter inpedientes uocis motus uti de  sonantes qui graece dicuntur kathxountes circumsonantes qui apud eos nominantur perihxountes item resonantes qui dicuntur anthxountes consonantesque quos appellant sunhxountas desonantes sunt in quibus uox prima cum est elata in altitudinem offensa superioribus solidis corporibus repulsaque residens in imo opprimit insequentis uocis elationem circumsonantes autem in quibus circumuagando coacta exsoluens in medio sine extremis casibus sonans ibi extinguatur incerta uerborum significatione resonantes uero in quibus cum in solido tactu percussa resiliat imagines exprimendo nouissimos casus duplices faciat auditu item consonantes sunt in quibus ab imis auxiliata cum incremento scandens egrediatur ad aures diserta uerborum claritate ita si in locorum electione fuerit diligens animaduersio emendatus erit prudentia ad utilitatem in theatris uocis effectus formarum autem descriptiones inter se discriminibus his erunt notatae uti quae graecorum habent usus ex quadratis designentur latina e paribus lateribus trigonorum ita his praescriptionibus qui uoluerit uti emendatas efficiet theatrorum perfectiones post scaenam porticus sunt constituendae uti cum imbres repentini ludos interpellauerint habeat populus quo se recipiat ex theatro choragiaque laxamentum habeant ad comparandum uti sunt porticus pompeianae itemque athenis porticus eumenicae patrisque liberi fanum et exeuntibus e theatro sinistra parte odeum quod themistocles columnis lapideis dispositis nauium malis et an  temnis e spoliis persicis pertexit ideo autem etiam incensum mithridatico bello rex ariobarzanes restituit smyrnae stratoniceum trallibus porticus ex utraque parte est scaenae supra stadium ceterisque ciuitatibus quae diligentiores habuerunt architectos circa theatra sunt porticus et ambulationes quae uidentur ita oportere conlocari uti duplices sint habeantque exteriores columnas doricas cum epistyliis et ornamentis ex ratione modulationis perfectas latitudines autem earum ita oportere fieri uidentur uti quanta altitudo columnae fuerit exterioris tantam latitudinem habeant ab inferiore parte columnarum extremarum ad medias et a medianis ad parietes qui circumcludunt porticus ambulationes medianae autem columnae quinta parte altiores sint quam exteriores sed aut ionico aut corinthio genere deformentur columnarum autem proportiones et symmetriae non erunt isdem rationibus quibus in aedibus sacris scripsi aliam enim in deorum templis debent habere grauitatem aliam in porticibus et ceteris operibus subtilitatem itaque si dorici generis erunt columnae dimetiantur earum altitudines cum capitulis in partes xu ex eis partibus una constituatur et fiat modulus ad cuius moduli rationem omnis operis erit explicatio et in imo columnae crassitudo fiat duorum modulorum intercolumnium quinque et moduli dimidia parte altitudo columnae praeter capitulum xiiii modulorum capituli altitudo moduli unius latitudo modulorum duorum et moduli sextae partis ceteri operis modulationes uti in aedibus sacris in libro iiii scriptum est ita perficiantur sin autem ionicae columnae fient scapus praeter spiram et capitulum in octo et dimidiam partem diuidatur et ex his una crassitudini columnae detur spira  cum plintho dimidia crassitudine constituatur capituli ratio ita fiat uti in libro tertio est demonstratum si corinthia erit scapus et spira uti in ionica capitulum autem quemadmodum in quarto libro est scriptum ita habeant rationem stylobatisque adiectio quae fit per scamillos inpares ex descriptione quae supra scripta est in libro tertio sumatur epistylia coronae ceteraque omnia ad columnarum rationem ex scriptis uoluminum superiorum explicentur media uero spatia quae erunt subdiu inter porticus adornanda uiridibus uidentur quod hypaethroe ambulationes habent magnam salubritatem et primum oculorum quod ex uiridibus subtilis et extenuatus aer propter motionem corporis influens perlimat speciem et ita auferens ex oculis umorem crassum aciem tenuem et acutam speciem relinquit praeterea cum corpus motionibus in ambulatione calescat umores ex membris aer exsugendo inminuit plenitates extenuatque dissipando quod plus inest quam corpus potest sustinere hoc autem ita esse ex eo licet animaduertere quod sub tectis cum sint aquarum fontes aut etiam sub terra palustris abundantia ex his nullus surgit umor nebulosus sed in apertis hypaethrisque locis cum sol oriens uapore tangat mundum ex umidis et abundantibus excitat umores et eos conglobatos in altitudinem tollit ergo si ita uidetur uti in hypaethris locis ab aere umores ex corporibus exsugantur molestiores quemadmodum ex terra per nebulas uidentur non puto dubium esse quin amplissimas et ornatissimas subdiu hypaethrusque conlocari oporteat in ciuitatibus ambulationes eae autem uti sint semper siccae et non lu  tosae sic erit faciendum fodiantur et exinaniantur quam altissime dextra atque sinistra structiles cloacae fiant inque earum parietibus qui ad ambulationem spectauerint tubuli instruantur inclinati fastigio cloacis his perfectis compleantur ea loca carbonibus deinde insuper sabulone eae ambulationes sternantur et exaequentur ita propter carbonum raritatem naturalem et tubulorum in cloacas instructionem excipientur aquarum abundantiae et ita siccae et sine umore perfectae fuerint ambulationes praeterea in his operibus thensauri sunt ciuitatibus in necessariis rebus a maioribus constituti in conclusionibus enim reliqui omnes faciliores sunt apparatus quam lignorum sal enim facile ante inportatur frumenta publice priuatimque expeditius congeruntur et si defit holeribus carne seu leguminibus defenditur aquae fossuris puteorum et de caelo repentinis tempestatibus ex tegulis excipiuntur de lignatione quae maxime necessaria est ad cibum coquendum difficilis et molesta est apparatio quod et tarde comportatur et plus consumitur in eiusmodi temporibus tunc eae ambulationes aperiuntur et mensurae tributim singulis capitibus designantur ita duas res egregias hypaethroe ambulationes praestant unam in pace salubritatis alteram in bello salutis ergo his rationibus ambulationum explicationes non solum post scaenam theatri sed etiam omnium deorum templis effectae magnas ciuitatibus praestare poterunt utilitates quoniam haec nobis satis uidentur esse exposita nunc insequentur balinearum dispositionum demonstrationes primum eligendus locus est quam calidissimus id est auersus ab septentrione et aquilone ipsa autem caldaria tepidariaque lumen habeant ab occidente hiberno si autem natura loci inpedierit utique a meridie quod maxime  tempus lauandi a meridiano ad uesperum est constitutum et item est animaduertendum uti caldaria muliebria et uirilia coniuncta et in isdem regionibus sint conlocata sic enim efficietur ut uasaria et hypocausis communis sit eorum utrisque aenea supra hypocausim tria sunt componenda unum caldarium alterum tepidarium tertium frigidarium et ita conlocanda uti ex tepidario in caldarium quantum aquae caldae exierit influat de frigidario in tepidarium ad eundem modum testudinesque alueolorum ex communi hypocausi calfaciantur suspensurae caldariorum ita sunt faciendae ut primum sesquipedalibus tegulis solum sternatur inclinatum ad hypocausim uti pila cum mittatur non possit intro resistere sed rursus redeat ad praefurnium ipsa per se ita flamma facilius peruagabitur sub suspensione supraque laterculis besalibus pilae struantur ita dispositae uti bipedales tegulae possint supra esse conlocatae altitudinem autem pilae habeant pedes duo eaeque struantur argilla cum capillo subacta supraque conlocentur tegulae bipedales quae sustineant pauimentum concamarationes uero si ex structura factae fuerint erunt utiliores sin autem contignationes fuerint figlinum opus subiciatur sed hoc ita erit faciendum regulae ferreae aut arcus fiant eaeque uncinis ferreis ad contignationem suspendantur quam creberrimis eaeque regulae siue arcus ita disponantur uti tegulae sine marginibus sedere in duabus inuehique possint et ita totae concamarationes in ferro nitentes sint perfectae earumque camararum superiora coagmenta ex argilla cum capillo subacta liniantur inferior autem pars quae ad pauimentum spectat primum testa cum calce trullizetur deinde opere albario siue tectorio poliatur  eaeque camarae in caldariis si duplices factae fuerint meliorem habebunt usum non enim a uapore umor corrumpere poterit materiem contignationis sed inter duas camaras uagabitur magnitudines autem balneorum uidentur fieri pro copia hominum    sint ita compositae quanta longitudo fuerit tertia dempta latitudo sit praeter scholam labri et aluei labrum utique sub lumine faciundum uidetur ne stantes circum suis umbris obscurent lucem scholas autem labrorum ita fieri oportet spatiosas uti cum priores occupauerint loca circum expectantes reliqui recte stare possint aluei autem latitudo inter parietem et pluteum ne minus sit pedes senos ut gradus inferior inde auferat et puluinus duos pedes laconicum sudationesque sunt coniungendae tepidario eaeque quam latae fuerint tantam altitudinem habeant ad imam curuaturam hemisphaerii mediumque lumen in hemisphaerio relinquatur ex eoque clipeum aeneum catenis pendeat per cuius reductiones et demissiones perficietur sudationis temperatura ipsumque ad circinum fieri oportere uidetur ut aequaliter a medio flammae uaporisque uis per curuaturae rotundationes peruagetur nunc mihi uidetur tametsi non sint italicae consuetudinis palaestrarum aedificationes traditae tamen explicare et quemadmodum apud graecos constituantur monstrare in palaestris peristylia quadrata siue oblonga ita sunt facienda uti duorum stadiorum habeant ambulationis circumitionem quod graeci uocant diaulon ex quibus tres porticus simplices disponantur quarta quae ad meridianas regiones est conuersa duplex uti cum tempestates uentosae sint non possit aspergo in interiorem partem  peruenire constituantur autem in tribus porticibus exhedrae spatiosae habentes sedes in quibus philosophi rhetores reliquique qui studiis delectantur sedentes disputare possint in duplici autem porticu conlocentur haec membra ephebeum in medio hoc autem est exhedra amplissima cum sedibus tertia parte longior sit quam lata sub dextro coryceum deinde proxime conisterium a conisterio in uersura porticus frigida lauatio quam graeci loutron uocitant ad sinistram ephebei elaeothesium proxime autem elaeothesium frigidarium ab eoque iter in propnigeum in uersura porticus proxima autem introrsus e regione frigidarii conlocetur concamerata sudatio longitudine duplex quam latitudo quae habeat in uersuris ex una parte laconicum ad eundem modum uti quam supra scriptum est compositum ex aduerso laconici caldam lauationem in palaestra peristylia quemadmodum supra scriptum est ita debent esse perfecta distributa extra autem disponantur porticus tres una ex peristylo exeuntibus duae dextra atque sinistra stadiatae ex quibus una quae spectauerit ad septentrionem perficiatur duplex amplissima latitudine altera simplex ita factae uti in partibus quae fuerint circa parietes et quae erit ad columnas margines habeant uti semitas non minus pedum denum mediumque excauatum uti gradus sint in descensu marginibus sesquipedem ad planitiem quae planities sit non minus pedes xii ita qui uestiti ambulauerint circum in marginibus non inpedientur ab unctis se exercentibus haec autem porticus custos apud graecos uocitatur quod athletae per hiberna tempora in tectis stadiis exercentur proxime autem xystum et duplicem porticum designentur  hypaethroe ambulationes quas graeci paradromidas nostri xysta appellant in quas per hiemem ex xysto sereno caelo athletae prodeuntes exercentur faciunda autem xysta sic uidentur ut sint inter duas porticus siluae aut platanones et in his perficiantur inter arbores ambulationes ibique ex opere signino stationes post xystum autem stadium ita figuratum ut possint hominum copiae cum laxamento athletas certantes spectare quae in moenibus necessaria uidebantur esse ut apte disponantur perscripsi de opportunitate autem portuum non est praetermittendum sed quibus rationibus tueantur naues in his ab tempestatibus explicandum hi autem naturaliter si sint bene positi habeantque acroteria siue promunturia procurrentia ex quibus introrsus curuaturae siue uersurae ex loci natura fuerint conformatae maximas utilitates uidentur habere circum enim porticus siue naualia sunt facienda siue ex porticibus aditus ad emporia turresque ex utraque parte conlocandae ex quibus catenae traduci per machinas possint sin autem non naturalem locum neque idoneum ad tuendas ab tempestatibus naues habuerimus ita uidetur esse faciendum uti si nullum flumen in his locis inpedierit sed erit ex una parte statio tunc ex altera parte structuris siue aggeribus expediantur progressus et ita conformandae portuum conclusiones eae autem structurae quae in aqua sunt futurae uidentur sic esse faciendae uti portetur puluis a regionibus quae sunt a cumis continuatae ad promunturium mineruae isque misceatur uti in mortario duo ad unum respondeant deinde tunc  in eo loco qui definitus erit arcae stipitibus robusteis et catenis inclusae in aquam demittendae destinandaeque firmiter deinde inter ea extrastilis inferior pars sub aqua exaequanda et purganda et caementis ex mortario materia mixta quemadmodum supra scriptum est ibi congerendum doneque compleatur structurae spatium quod fuerit inter arcas hoc autem munus naturale habent ea loca quae supra scripta sunt sin autem propter fluctus aut impetus aperti pelagi destinae arcas non potuerint continere tunc ab ipsa terra siue crepidine puluinus quam firmissime struatur isque puluinus exaequata struatur planitia minus quam dimidiae partis reliquum quod est proxime litus proclinatum latus habeat deinde ad ipsam aquam et latera puluino circiter sesquipedales margines struantur aequilibres ex planitia quae est supra scripta tunc proclinatio ea impleatur harena et exaequetur cum margine et planitia puluini deinde insuper eam exaequationem pila quam magna constituta fuerit ibi struatur eaque cum erit extructa relinquatur ne minus duos menses ut siccescat tunc autem succidatur margo quae sustinet harenam ita harena fluctibus subruta efficiet in mare pilae praecipitationem hac ratione quotienscumque opus fuerit in aquam poterit esse progressus in quibus autem locis puluis non nascitur his rationibus erit faciendum uti arcae duplices relatis tabulis et catenis conligatae in eo loco qui finitus erit constituantur et inter destinas creta in aeronibus ex ulua palustri factis calcetur cum ita bene calcatum et quam densissime fuerit tunc cocleis rotis tympanis conlocatis locus qui ea saeptione finitus fuerit exinaniatur sicceturque et ibi inter saeptiones fundamenta fodiantur si terrena erunt  usque ad solidum crassiora quam qui murus supra futurus erit et tunc structura ex caementis calce et harena compleantur sin autem mollis locus erit palis ustilatis alneis aut oleagineis configantur et carbonibus compleantur quemadmodum in theatrorum et muri fundationibus est scriptum deinde tunc quadrato saxo murus ducatur iuncturis quam longissimis uti maxime medii lapides coagmentis contineantur tunc qui locus erit inter murum ruderatione siue structura compleatur ita erit uti possit turris insuper aedificari his perfectis naualiorum ea erit ratio ut constituantur spectantia maxime ad septentrionem nam meridianae regiones propter aestus cariem tineam teredines reliquaque bestiarum nocentium genera procreant alendoque conseruant eaque aedificia minime sunt materianda propter incendia de magnitudinibus autem finitio nulla debet esse sed faciunda ad maximum nauium modum uti etsi maiores naues subductae fuerint habeant cum laxamento ibi conlocationem quae necessaria ad utilitatem in ciuitatibus publicorum locorum succurrere mihi potuerunt quemadmodum constituantur et perficiantur in hoc uolumine scripsi priuatorum autem aedificiorum utilitates et eorum symmetrias insequenti uolumine ratiocinabor liber sextus aristippus philosophus socraticus naufragio cum eiectus ad rhodiensium litus animaduertisset geometrica schemata descripta exclamauisse ad comites ita dicitur bene speremus hominum enim uestigia uideo statimque in oppidum rhodum contendit et recta gymnasium deuenit  ibique de philosophia disputans muneribus est donatus ut non tantum se ornaret sed etiam eis qui una fuerunt et uestitum et cetera quae opus essent ad uictum praestaret cum autem eius comites in patriam reuerti uoluissent interrogarentque eum quidnam uellet domum renuntiari tunc ita mandauit dicere eiusmodi possessiones et uiatica liberis oportere parari quae etiam e naufragio una possent enatare namque ea uera praesidia sunt uitae quibus neque fortunae tempestas iniqua neque publicarum rerum mutatio neque belli uastatio potest nocere non minus eam sententiam augendo theophrastus hortando doctos potius esse quam pecuniae confidentes ita ponit doctum ex omnibus solum neque in alienis locis peregrinum neque amissis familiaribus et necessariis inopem amicorum sed in omni ciuitate esse ciuem difficilesque fortunae sine timore posse despicere casus at qui non doctrinarum sed felicitatis praesidiis putaret se esse uallatum labidis itineribus uadentem non stabili sed infirma conflictari uita epicurus uero non dissimiliter ait pauca sapientibus fortunam tribuere quae autem maxima et necessaria sunt animi mentisque cogitationibus gubernari haec ita etiam plures philosophi dixerunt non minus poetae qui antiquas comoedias graece scripserunt easdem sententias uersibus in scaena pronuntiauerunt ut crates chionides aristophanes maxime etiam cum his alexis qui athenienses ait oportere ideo laudari quod omnium graecorum leges cogunt parentes ali a liberis atheniensium non omnes nisi eos qui liberos artibus erudissent omnia enim munera fortunae cum dantur ab ea faciliter adimuntur disciplinae uero coniunctae cum ani  mis nullo tempore deficiunt sed permanent stabiliter ad summum exitum uitae itaque ego maximas infinitasque parentibus ago atque habeo gratias quod atheniensium legem probantes me arte erudiendum curauerunt et ea quae non potest esse probata sine litteratura encyclioque doctrinarum omnium disciplina cum ergo et parentium cura et praeceptorum doctrinis auctas haberem copias disciplinarum philologis et philotechinis rebus commentariorumque scripturis me delectans eas possessiones animo paraui e quibus haec est fructuum summa nullas plus habendi esse necessitates eamque esse proprietatem diuitiarum maxime nihil desiderare sed forte nonnulli haec leuia iudicantes putant eos esse sapientes qui pecunia sunt copiosi itaque plerique ad id propositum contendentes audacia adhibita cum diuitiis etiam notitiam sunt consecuti ego autem caesar non ad pecuniam parandam ex arte dedi studium sed potius tenuitatem cum bona fama quam abundantiam cum infamia sequendam probaui ideo notities parum est adsecuta sed tamen his uoluminibus editis ut spero etiam posteris ero notus neque est mirandum quid ita pluribus sim ignotus ceteri architecti rogant et ambiunt ut architectent mihi autem a praeceptoribus est traditum rogatum non rogantem oportere suscipere curam quod ingenuus color mouetur pudore petendo rem suspiciosam nam beneficium dantes non accipientes ambiuntur quid enim putemus suspicari qui rogetur de patrimonio sumptus faciendos committere gratiae petentis nisi praedae compendiique eius causa iudicet faciundum itaque maiores primum a genere probatis operam tradebant architectis deinde quaerebant si  honeste essent educati ingenuo pudori non audaciae proteruitatis permittendum iudicantes ipsi autem artifices non erudiebant nisi suos liberos aut cognatos et eos uiros bonos instituebant quibus tantarum rerum fidei pecuniae sine dubitatione permitterentur cum autem animaduerto ab indoctis et inperitis tantae disciplinae magnitudinem iactari et ab is qui non modo architecturae sed omnino ne fabricae quidem notitiam habent non possum non laudare patres familiarum eos qui litteraturae fiducia confirmati per se aedificantes ita iudicant si inperitis sit committendum ipsos potius digniores esse ad suam uoluntatem quam ad alienam pecuniae consumere summam itaque nemo artem ullam aliam conatur domi facere uti sutrinam fullonicam aut ex ceteris quae sunt faciliores nisi architecturam ideo quod qui profitentur non arte uera sed falso nominantur architecti quas ob res corpus architecturae rationesque eius putaui diligentissime conscribendas opinans munus omnibus gentibus non ingratum futurum igitur quoniam in quinto de opportunitate communium operum perscripsi in hoc uolumine priuatorum aedificiorum ratiocinationes et commensus symmetriarum explicabo haec autem ita erunt recte disposita si primo animaduersum fuerit quibus regionibus aut quibus inclinationibus mundi constituantur namque aliter aegypto aliter hispania non eodem modo ponto dissimiliter romae item ceteris terrarum et regionum proprietatibus oportere uidentur constitui genera aedificiorum quod alia parte solis cursu premitur tellus alia longe ab eo distat alia per medium temperatur igitur uti constitutio mundi ad terrae spatium inclinatione signiferi circuli et solis cursu disparibus qualitatibus naturaliter est conlocata ad eundem modum etiam ad regionum rationes caelique uarietates uidentur aedificiorum debere dirigi conlocationes sub  septentrione aedificia testudinata et maxime conclusa et non patentia sed conuersa ad calidas partes oportere fieri uidentur contra autem sub impetu solis meridianis regionibus quod premuntur a calore patentiora conuersaque ad septentrionem et aquilonem sunt faciunda ita quod ultra natura laedit arte erit emendandum item reliquis regionibus ad eundem modum debet temperari quemadmodum caelum est ad inclinationem mundi conlocatum haec autem ex natura rerum sunt animaduertenda et consideranda atque etiam ex membris corporibusque gentium obseruanda namque sol quibus locis mediocriter profundit uapores in his conseruat corpora temperata quaeque proxime currendo deflagrat eripit exurendo temperaturam umoris contra uero refrigeratis regionibus quod absunt a meridie longe non exhauritur a caloribus umor sed ex caelo roscidus aer in corpora fundens umorem efficit ampliores corporaturas uocisque sonitus grauiores ex eo quoque quae sub septentrionibus nutriuntur gentes inmanibus corporibus candidis coloribus directo capillo et rufo oculis caesis sanguine multo ab umoris plenitate caelique refrigerationibus sunt conformati qui autem sunt proximi ad axem meridianum subiectique solis cursui breuioribus corporibus colore fusco crispo capillo oculis nigris cruribus ualidis sanguine exiguo solis impetu perficiuntur itaque etiam propter sanguinis exiguitatem timidiores sunt ferro resistere sed ardores ac febres sufferunt sine timore quod nutrita sunt eorum membra cum feruore itemque corpora quae nascuntur sub septentrione a febri sunt timidiora et inbecilla sanguinis autem abundantia ferro resistunt sine timore  non minus sonus uocis in generibus gentium dispares et uarias habet qualitates ideo quod terminatio orientis et occidentis circa terrae librationem qua diuiditur pars superior et inferior mundi habere uidetur libratam naturali modo circumitionem quam etiam mathematici orizonta dicunt igitur cum id habemus certum ab imo sustinens ab labro quod est in regione septentrionali linea traiecta ad id quod est supra meridianum axem ab eoque altera obliqua in altitudinem ad summum cardinem qui est post stellas septentrionum sine dubitatione animaduertemus ex eo esse schema trigonii mundo uti organi quam sambukhn graeci dicunt itaque quod est spatium proximum imo cardini ab axis linea in meridianis finibus sub eo loco quae sunt nationes propter breuitatem altitudinis ad mundum sonitum uocis faciunt tenuem et acutissimum uti in organo chorda quae est proxima angulo secundum eam autem reliquae ad mediam graeciam remissiones efficiunt in nationibus sonorum scansione item a medio in ordinem crescendo ad extremos septentriones sub altitudines caeli nationum spiritus sonitibus grauioribus a natura rerum exprimuntur ita uidetur mundi conceptio tota propter inclinationem consonantissime per solis temperaturam ad harmoniam esse composita igitur quae nationes sunt inter axis meridiani cardinem ac septentrionalis medio positae uti in diagrammate musico medianae uocis habent sonitum in sermone quaeque progredientibus ad septentrionem sunt nationes quod altiores habent distantias mundi spiritus uocis habentes umore  repulsos ad hypatas et proslambanomenon a natura rerum sonitu grauiore coguntur uti eadem ratione e medio progredientibus ad meridiem gentes paranetarum netarumque acutissimam sonitus uocis perficiunt tenuitatem hoc autem uerum esse ex umidis naturae locis grauiora fieri et ex feruidis acutiora licet ita experiendo animaduertere calices duo in una fornace aeque cocti aequoque pondere ad crepitumque uno sonitu sumantur ex his unus in aquam demittatur postea ex aqua eximatur tunc utrique tangantur cum enim ita factum fuerit largiter inter eos sonitus discrepabit aequoque pondere non poterunt esse ita et hominum corpora uno genere figurationis et una mundi coniunctione concepta alia propter regionis ardorem acutum spiritum aeris exprimunt acutum alia propter umoris abundantiam grauissimas effundunt sonorum qualitates item propter tenuitatem caeli meridianae nationes ex acuta feruore mente expeditius celeriusque mouentur ad consiliorum cogitationes septentrionales autem gentes infusae crassitudine caeli propter obstantiam aeris umore refrigeratae stupentes habent mentes hoc autem ita esse a serpentibus licet aspicere quae per calorem cum exhaustam habent umoris refrigerationem tunc acerrime mouentur per brumalia autem et hiberna tempora ab mutatione caeli refrigeratae inmotae sunt stupore ita non est mirandum si acutiores efficit calidus aer hominum mentes refrigeratus autem contra tardiores cum sint autem meridiane nationes animis acutissimis infinitaque  sollertia consiliorum simul ut ad fortitudinem ingrediuntur ibi succumbunt quod habent exsuctas ab sole animorum uirtutes qui uero refrigeratis nascuntur regionibus ad armorum uehementiam paratiores sunt magnis uirtutibus sine timore sed tarditate animi sine considerantia inruentes sine sollertia suis consiliis refragantur cum ergo haec ita sint ab natura rerum in mundo conlocata et omnes nationes inmoderatis mixtionibus disparatae ueros inter spatium totius orbis terrarum regionesque medio mundi populus romanus possidet fines namque temperatissimae ad utramque partem et corporum membris animorumque uigoribus pro fortitudine sunt in italia gentes quemadmodum enim iouis stella inter martis feruentissimam et saturni frigidissimam media currens temperatur eadem ratione italia inter septentrionalem meridianamque ab utraque parte mixtionibus temperatas et inuictas habet laudes itaque consiliis refringit barbarorum uirtutes forti manu meridianorum cogitationes ita diuina mens ciuitatem populi romani egregia temperataque regione conlocauit uti orbis terrarum imperii potiretur quodsi ita est uti dissimiles regiones ab inclinationibus caeli uariis generibus sint comparatae ut etiam naturae gentium disparibus animis et corporum figuris qualitatibusque nascerentur non dubitemus aedificiorum quoque rationes ad nationum gentiumque proprietates apte distribuere cum habeamus ab ipsa rerum natura sollertem et expeditam monstrationem quoad potui summa ratione proprietates locorum ab natura rerum dispositas animaduertere exposui et quem  admodum ad solis cursum et inclinationes caeli oporteat ad gentium figuras constituere aedificiorum qualitates dixi itaque nunc singulorum generum in aedificiis commensus symmetriarum et uniuersos et separatos breuiter explicabo nulla architecto maior cura esse debet nisi uti proportionibus ratae partis habeant aedificia rationum exactiones cum ergo constituta symmetriarum ratio fuerit et commensus ratiocinationibus explicati tum etiam acuminis est proprium prouidere ad naturam loci aut usum aut speciem detractionibus aut adiectionibus temperaturas et efficere cum de symmetria sit detractum aut adiectum uti id uideatur recte esse formatum in aspectuque nihil desideretur alia enim ad manum species esse uidetur alia in excelso non eadem in concluso dissimilis in aperto in quibus magni iudicii est opera quid tandem sit faciundum non enim ueros uidetur habere uisus effectus sed fallitur saepius iudicio ab eo mens quemadmodum etiam in scaenis pictis uidentur columnarum proiecturae mutulorum ecphorae signorum figurae prominentes cum sit tabula sine dubio ad regulam plana similiter in nauibus remi cum sint sub aqua directi tamen oculis infracti uidentur et quatenus eorum partes tangunt summam planitiem liquoris apparent uti sunt directi cum uero sub aqua sunt demissi per naturae perlucidam raritatem remittunt enatantes ab suis corporibus fluentes imagines ad summam aquae planitiem atque eae ibi commotae efficere uidentur infractum remorum oculis aspectum hoc autem siue simulacrorum inpulsu seu radiorum ex oculis effusionibus uti physicis placet uidemus utraque ratione uidetur ita esse uti falsa iudicia oculorum  habeat aspectus cum ergo quae sunt uera falsa uideantur et nonnulla aliter quam sunt oculis probentur non puto oportere esse dubium quin ad locorum naturas aut necessitates detractiones aut adiectiones fieri debeant sed ita uti nihil in his operibus desideretur haec autem etiam ingeniorum acuminibus non solum doctrinis efficiuntur igitur statuenda est primum ratio symmetriarum a qua sumatur sine dubitatione commutatio deinde explicetur operis futuri locorum imum spatium longitudinis et latitudinis cuius cum semel constituta fuerit magnitudo sequatur eam proportionis ad decorem apparatio uti non sit considerantibus aspectus eurythmiae dubius de qua quibus rationibus efficiatur est mihi pronuntiandum primumque de cauis aedium uti fieri debeant dicam caua aedium quinque generibus sunt distincta quorum ita figurae nominantur tuscanicum corinthium tetrastylon displuuiatum testudinatum tuscanica sunt in quibus trabes in atrii latitudine traiectae habeant interpensiua et collicias ab angulis parietum ad angulos tignorum intercurrentes item asseribus stillicidiorum in medium compluuium deiectus in corinthiis isdem rationibus trabes et compluuia conlocantur sed a parietibus trabes recedentes in circumitionis circa columnas componuntur tetrastyla sunt quae subiectis sub trabibus angularibus columnis et utilitatem trabibus et firmitatem praestant quod neque ipsae magnum impetum coguntur habere neque ab interpensiuis onerantur displuuiata autem sunt in quibus deliquiae arcam sustinentes stillicidia reiciunt haec hibernaculis maxime praestant utilitates quod compluuia eorum erecta non obstant luminibus tricliniorum  sed ea habent in refectionibus molestiam magnam quod circa parietes stillicidia defluentia cum tument fistulae quae non celeriter recipiunt ex canalibus aquam defluentem itaque redundantes restagnant et intestinum et parietes in eis generibus aedificiorum corrumpunt testudinata uero ibi fiunt ubi non sunt impetus magni et in contignationibus supra spatiosae redduntur habitationes atriorum uero latitudines ac longitudines tribus generibus formantur et primum genus distribuitur uti longitudo cum in quinque partes diuisa fuerit tres partes latitudini dentur alterum cum in tres partes diuidatur duae partes latitudini tribuantur tertium uti latitudo in quadrato paribus lateribus describatur inque eo quadrato diagonios linea ducatur et quantum spatium habuerit ea linea diagonii tanta longitudo atrio detur altitudo eorum quanta longitudo fuerit quarta dempta sub trabes extollatur reliquum lacunariorum et arcae supra trabes spatio tribuatur alis dextra ac sinistra latitudinis spatium cum sit atrii longitudo ab xxx pedibus ad pedes xl ex tertia parte eius constituatur ab xl ad pedes l longitudo diuidatur in partes tres semis ex his una pars alis detur cum autem erit longitudo ab quinquaginta pedibus ad sexaginta quarta pars longitudinis alis tribuatur a pedibus lx ad lxxx longitudo diuidatur in partes quattuor et dimidiam ex his una pars fiat alarum latitudo a pedibus octoginta ad pedes centum in quinque partes diuisa longitudo iustam constituerit latitudinem alarum trabes earum limi  nares ita altae ponantur ut altitudines latitudinibus sint aequales imagines cum suis ornamentis ad latitudinem alarum sint constitutae tablinum si latitudo atrii erit pedum uiginti dempta tertia eius spatio reliquum tribuatur si erit ab pedibus xxx ad xl ex atrii latitudine tablino dimidium tribuatur cum autem ab xl ad lx latitudo diuidatur in partes quinque ex his duae tablino constituantur non enim atria minora maioribus easdem possunt habere symmetriarum rationes si enim maiorum symmetriis utemur in minoribus neque tablina neque alae utilitatem poterunt habere sin autem minorum in maioribus utemur uasta et inmania in his ea erunt membra itaque generatim magnitudinum rationes exquisitas et utilitati et aspectui conscribendas putaui altitudo tablini ad trabem adiecta latitudinis octaua constituatur lacunaria eius tertia latitudinis ad altitudinem adiecta extollantur fauces minoribus atriis e tablini latitudine dempta tertia maioribus dimidia constituantur latitudines ostiorum ad altitudinem si dorica erunt uti dorica si ionica erunt uti ionica perficiantur quemadmodum de thyromatis in quarto libro rationes symmetriarum sunt expositae compluuii lumen latum latitudinis atrii ne minus quarta ne plus tertia parte relinquatur longitudo uti atrii pro rata parte fiat  peristyla autem in transuerso tertia parte longiora sint quam introrsus columnae tam altae quam porticus latae fuerint peristyliorum intercolumnia ne minus trium ne plus quattuor columnarum crassitudine inter se distent sin autem dorico more in peristylo columnae erunt faciundae uti in quarto libro de doricis scripsi ita moduli sumantur et ad eos modulos triglyphorumque rationes disponantur tricliniorum quanta latitudo fuerit bis tanta longitudo fieri debebit altitudines omnium conclauiorum quae oblonga fuerint sic habere debent rationem uti longitudinis et latitudinis mensura componatur et ex ea summa dimidium sumatur et quantum fuerit tantum altitudini detur sin autem exhedrae aut oeci quadrati fuerint latitudinis dimidia addita altitudines educantur pinacothecae uti exhedrae amplis magnitudinibus sunt constituendae oeci corinthii tetrastylique quique aegyptii uocantur latitudinis et longitudinis uti supra tricliniorum symmetriae scriptae sunt ita habeant rationem sed propter columnarum interpositiones spatiosiores constituantur inter corinthios autem et aegyptios hoc erit discrimen corinthii simplices habent columnas aut in podio positas aut in imo supraque habent epistylia et coronas aut ex intestino opere aut albario praeterea supra coronas curua lacunaria ad circinum delumbata in aegyptiis autem supra columnas epistylia et ab epistyliis ad parietes qui sunt circa inponenda est contignatio supra coaxationem pauimentum subdiu ut sit circumitus deinde supra epistylium ad perpendiculum inferiorum columnarum inponendae sunt minores quarta parte columnae supra earum epistylia et ornamenta lacunariis ornantur et inter columnas superiores fenestrae conlocantur ita basilicarum ea simi  litudo non corinthiorum tricliniorum uidetur esse fiunt autem etiam non italicae consuetudinis oeci quos graeci cyzicenos appellant hi conlocantur spectantes ad septentrionem et maxime uiridia prospicientes ualuasque habent in medio ipsi autem sunt ita longi et lati uti duo triclinia cum circumitionibus inter se spectantia possint esse conlocata habentque dextra ac sinistra lumina fenestrarum ualuata uti de lectis per spatia fenestrarum uiridia prospiciantur altitudines eorum dimidia latitudinis addita constituuntur in his aedificiorum generibus omnes sunt faciendae earum symmetriarum rationes quae sine inpeditione loci fieri poterunt luminaque parietum altitudinibus si non obscurabuntur faciliter erunt explicata sin autem inpedientur ab angustiis aut aliis necessitatibus tunc erit ut ingenio et acumine de symmetriis detractiones aut adiectiones fiant uti non dissimiles ueris symmetriis perficiantur uenustates nunc explicabimus quibus proprietatibus genera aedificiorum ad usum et caeli regiones aptas debeant spectare hiberna triclinia et balnearia ad occidentem hibernum spectent ideo quod uespertino lumine opus est uti praeterea quod etiam sol occidens aduersus habens splendorem calorem remittens efficit uespertino tempore regionem tepidiorem cubicula et bybliothecae ad orientem spectare debent usus enim matutinum postulat lumen item in bybliothecis libri non putrescent nam quaecumque ad meridiem et occidentem spectant ab tineis et umore libri  uitiantur quod uenti umidi aduenientes procreant eas et alunt infundentesque umidos spiritus pallore uolumina corrumpunt triclinia uerna et autumnalia ad orientem tum enim praetenta luminibus aduersus solis impetus progrediens ad occidentem efficit ea temperata ad id tempus quo his solitum est uti aestiua ad septentrionem quod ea regio non ut reliquae per solstitium propter calorem efficiuntur aestuosae eo quod est auersa a solis cursu semper refrigerata et salubritatem et uoluptatem in usu praestat non minus pinacothecae et plumariorum textrina pictorumque officinae uti colores eorum in opere propter constantiam luminis inmutata permaneant qualitate cum ad regiones caeli ita ea fuerint disposita tunc etiam animaduertendum est quibus rationibus priuatis aedificiis propria loca patribus familiarum et quemadmodum communia cum extraneis aedificari debeant namque ex his quae propria sunt in ea non est potestas omnibus intro eundi nisi inuitatis quemadmodum sunt cubicula triclinia balneae ceteraque quae easdem habent usus rationes communia autem sunt quibus etiam inuocati suo iure de populo possunt uenire id est uestibula caua aedium peristylia quaeque eundem habere possunt usum igitur is qui communi sunt fortuna non necessaria magnifica uestibula nec tabulina neque atria quod aliis officia praestant ambiundo neque ab aliis ambiuntur qui autem fructibus rusticis seruiunt in eorum uestibulis stabula tabernae in aedibus cryptae horrea apothecae ceteraque quae ad fructus seruandos magis quam ad elegantiae decorem possunt esse ita sunt facienda item feneratoribus et publicanis commodiora et speciosiora et  ab insidiis tuta forensibus autem et disertis elegantiora et spatiosiora ad conuentus excipiundos nobilibus uero qui honores magistratusque gerundo praestare debent officia ciuibus faciunda sunt uestibula regalia alta atria et peristylia amplissima siluae ambulationesque laxiores ad decorem maiestatis perfectae praeterea bybliothecas pinacothecas basilicas non dissimili modo quam publicorum operum magnificentia habeant comparatas quod in domibus eorum saepius et publica consilia et priuata iudicia arbitriaque conficiuntur ergo si his rationibus ad singulorum generum personas uti in libro primo de decore est scriptum ita disposita erunt aedificia non erit quod reprehendatur habebunt enim ad omnes res commodas et emendatas explicationes earum autem rerum non solum erunt in urbe aedificiorum rationes sed etiam ruri praeterquam quod in urbe atria proxima ianuis solent esse ruri ab pseudourbanis statim peristylia deinde tunc atria habentia circum porticus pauimentatas spectantes ad palaestras et ambulationes quoad potui urbanas rationes aedificiorum summatim perscribere proposui nunc rusticorum expeditionum apparationes ut sint ad usum commodae quibusque rationibus conlocare oporteat eas dicam primum de salubritatibus uti in primo uolumine de moenibus conlocandis scriptum est regiones aspiciantur et ita uillae conlocentur magnitudines earum ad modum agri copiasque fructuum comparentur chortes magnitudinesque earum ad pecorum numerum atque quot iuga boum opus fuerit ibi uersari ita finiantur in chorte culina quam calidissimo loco designetur coniuncta autem habeat bubilia quorum praesepia ad focum et orientis caeli regionem spectent ideo quod boues lumen et ignem  spectando horridi non fiunt item agricolae religione inpediti non putant oportere aliam regionem caeli boues spectare nisi ortum solis bubilium autem debent esse latitudines nec minores pedum denum nec maiores quindenum longitudo uti singula iuga ne minus pedes occupent septenos balnearia item coniuncta sint culinae ita enim lauationi rusticae ministratio non erit longe torcular item proximum sit culinae ita enim ad molarios fructus commoda erit ministratio habeatque coniunctam uinariam cellam habentem ab septentrione lumina fenestrarum cum enim alia parte habuerit qua sol calfacere possit uinum quod erit in ea cella confusum ab calore efficietur inbecillum olearia autem ita est conlocanda ut habeat a meridie calidisque regionibus lumen non enim debet oleum congelari sed tepore caloris extenuari magnitudines autem earum ad fructuum rationem et numerum doliorum sunt faciundae quae cum sint cullearia per medium occupare debent pedes quaternos ipsum autem torcular si non cocleis torquetur sed uectibus et prelo premitur ne minus longum pedes xl constituatur ita enim erit uectiario spatium expeditum latitudo eius ne minus pedum senum denum nam sic erit ad prelum opus facientibus libera uersatio et expedita sin autem duobus prelis loco opus fuerit quattuor et uiginti pedes latitudini dentur ouilia et caprilia ita sunt magna facienda uti singula pecora areae ne minus pedes quaternos et semipedem ne plus senos possint habere granaria sublimata et ad septentrionem aut aquilonem spectantia disponantur ita enim  frumenta non poterint cito concalescere sed ab flatu refrigerata diu seruantur namque ceterae regiones procreant curculionem et reliquas bestiolas quae frumentis solent nocere equilibus quae maxime in uilla loca calidissima fuerint constituantur dum ne ad focum spectent cum enim iumenta proxime ignem stabulantur horrida fiunt item non sunt inutilia praesepia quae conlocantur extra culinam in aperto contra orientem cum enim in hieme anni sereno caelo in ea traducuntur matutino boues ad solem pabulum capientes fiunt nitidiores horrea fenilia farraria pistrina extra uillam facienda uidentur ut ab ignis periculo sint uillae tutiores si quid delicatius in uillis faciundum fuerit ex symmetriis quae in urbanis supra scriptis sunt constitutae ita struantur uti sine inpeditione rusticae utilitatis aedificentur omniaque aedificia ut luminosa sint oportet curari sed quae sunt ad uillas faciliora uidentur esse ideo quod paries nullius uicini potest obstare in urbe autem aut communium parietum altitudines aut angustiae loci inpediundo faciunt obscuritates itaque de ea re sic erit experiundum ex qua parte lumen oporteat sumere linea tendatur ab altitudine parietis qui uidetur obstare ad eum locum quo oporteat inmittere et si ab ea linea in altitudinem cum prospiciatur poterit spatium puri caeli amplum uideri in eo loco lumen erit sine inpeditione sin autem officient trabes ea lumina aut contignationes de superioribus partibus aperiatur et ita inmittatur et ad summam ita est gubernandum ut ex quibuscumque partibus caelum prospici poterit per eas fenestrarum loca relinquantur sic enim lucida erunt aedificia cum autem in tricliniis ceterisque conclauibus maximus est usus luminum tum etiam  in itineribus cliuis scalis quod in his saepius alii aliis obuiam uenientes ferentes sarcinas solent incurrere quoad potui distributiones operum nostratium ut sint aedificatoribus non obscurae explicui nunc etiam quemadmodum graecorum consuetudinibus aedificia distribuantur uti non sint ignota summatim exponam atriis graeci quia non utuntur neque aedificant sed ab ianua introeuntibus itinera faciunt latitudinibus non spatiosis et ex una parte equilia ex altera ostiariis cellas statimque ianuae interiores finiuntur hic autem locus inter duas ianuas graece qurwrwn appellatur deinde est introitus in peristylon id peristylum in tribus partibus habet porticus inque parte quae spectat ad meridiem duas antas inter se spatio amplo distantes in quibus trabes inuehuntur et quantum inter antas distat ex eo tertia dempta spatium datur introrsus hic locus apud nonnullos prostas apud alios pastas nominatur in his locis introrsus constituuntur oeci magni in quibus matres familiarum cum lanificis habent sessionem in prostadis autem dextra ac sinistra cubicula sunt conlocata quorum unum thalamos alterum amphithalamos dicitur circum autem in porticibus triclinia cotidiana cubicula etiam cellae familiaricae constituuntur haec pars aedificii gynaeconitis appellatur coniunguntur autem his domus ampliores habentes lautiora peristylia in quibus pares sunt quattuor porticus altitudinibus aut una quae ad meridiem spectat excelsioribus columnis constituitur id autem peristylum quod unam altiorem habet porticum rhodiacum dicitur habent autem eae domus uestibula egregia et ianuas proprias cum dignitate porticusque peristyliorum albariis et  tectoriis et ex intestino opere lacunariis ornatas et in porticibus quae ad septentrionem spectant triclinia cyzicena et pinacothecas ad orientem autem bybliothecas exhedras ad occidentem ad meridiem uero spectantes oecos quadratos ita ampla magnitudine uti faciliter in eo quattuor tricliniis stratis ministrationum ludorumque operis locus possit esse spatiosus in his oecis fiunt uirilia conuiuia non enim fuerat institutum matres familiarum eorum moribus accumbere haec autem peristylia domus andronitides dicuntur quod in his uiri sine interpellationibus mulierum uersantur praeterea dextra ac sinistra domunculae constituuntur habentes proprias ianuas triclinia et cubicula commoda uti hospites aduenientes non in peristylia sed in ea hospitalia recipiantur nam cum fuerunt graeci delicatiores et fortuna opulentiores hospitibus aduenientibus instruebant triclinia cubicula cum penu cellas primoque die ad cenam inuitabant postero mittebant pullos oua holera poma reliquasque res agrestes ideo pictores ea quae mittebantur hospitibus picturis imitantes xenia appellauerunt ita patres familiarum in hospitio non uidebantur esse peregre habentes secretam in his hospitalibus libertatem inter duo autem peristylia et hospitalia itinera sunt quae mesauloe dicuntur quod inter duas aulas media sunt interposita nostri autem eas andronas appellant sed hoc ualde est mirandum nec enim graece nec latine potest id conuenire graeci enim andrwnas appellant oecus ubi conuiuia uirilia solent esse quod eo mulieres non accedunt item aliae res sunt similes uti xystus prothyrum telamones et nonnulla alia eius modi custos enim est graeca appellatione porticus ampla latitudine in qua athletae per hiberna tempora exercentur nostri  autem hypaethrus ambulationes xysta appellant quas graeci paradromidas dicunt item proqura graece dicuntur quae sunt ante ianuas uestibula nos autem appellamus prothyra quae graece dicuntur diaqura item si qua uirili figura signa mutulos aut coronas sustinent nostri telamones appellant cuius rationes quid ita aut quare dicantur ex historiis non inueniuntur graeci uero eos atlantas uocitant atlas enim formatur historia sustinens mundum ideo quod is primum cursum solis et lunae siderumque omnium uersationum rationes uigore animi sollertiaque curauit hominibus tradenda eaque re a pictoribus et statuariis deformatur pro eo beneficio sustinens mundum filiaeque eius atlantides quas nos uergilias graeci autem pleiadas nominant cum sideribus in mundo sunt dedicatae nec tamen ego ut mutetur consuetudo nominationum aut sermonis ideo haec proposui sed uti non sint ignota philologis exponenda iudicaui quibus consuetudinibus aedificia italico more et graecorum institutis conformantur exposui et de symmetriis singulorum generum proportiones perscripsi ergo quoniam de uenustate decoreque ante est conscriptum nunc exponemus de firmitate quemadmodum ea sine uitiis permanentia ad uetustatem conlocentur aedificia quae plano pede instituuntur si fundamenta eorum facta fuerint ita ut in prioribus libris de muro et theatris a nobis est expositum ad uetustatem ea erunt sine dubitatione firma sin autem hypogea concamarationesque instituentur fundationes eorum fieri debent crassiores quam quae in superioribus aedificiis structurae sunt futurae eorumque parietes pilae columnae ad perpendi  culum inferiorum medio conlocentur uti solido respondeant nam si in pendentibus onera fuerint parietum aut columnarum non poterint habere perpetuam firmitatem praeterea inter lumina secundum pilas et antas postes si supponentur erunt non uitiosae limina enim et trabes structuris cum sint oneratae medio spatio pandantes frangunt sub lysi structuras cum autem subiecti fuerint et subcuneati postes non patiuntur insidere trabes neque eas laedere item administrandum est uti leuent onus parietum fornicationes cuneorum diuisionibus et ad centrum respondentes earum conclusurae cum enim extra trabes aut liminum capita arcus cuneis erunt conclusae primum non pandabit materies leuata onere deinde si quod uetustate uitium ceperit sine molitione fulturarum faciliter mutabitur itemque quae pilatim aguntur aedificia et cuneorum diuisionibus coagmentis ad centrum respondentibus fornices concluduntur extremae pilae in his latiores spatio sunt faciundae uti uires eae habentes resistere possint cum cunei ab oneribus parietum pressi per coagmenta ad centrum se prementes extruderent incumbas itaque si angulares pilae erunt spatiosis magnitudinibus continendo cuneos firmitatem operibus praestabunt cum in his rebus animaduersum fuerit uti ea diligentia in his adhibeatur non minus etiam obseruandum est uti omnes structurae perpendiculo respondeant neque habeant in ulla parte proclinationes maxima autem esse debet cura substructionum quod in his infinita uitia solet facere terrae congestio ea enim non potest esse semper uno pondere quo solet esse per aestatem sed hibernis temporibus recipiendo ex imbribus aquae multitudinem crescens et pondere et amplitudine disrumpit et extrudit structurarum saeptiones itaque ut huic uitio medeatur sic erit faciundum ut primum pro amplitudine congestionis  crassitudo structurae constituatur deinde in frontibus anterides siue erismae sunt una struantur eaeque inter se distent tanto spatio quanta altitudo substructionis est futura crassitudine eadem qua substructio procurrat autem ab imo pro quam crassitudo constituta fuerit substructionis deinde contrahatur gradatim ita uti summam habeat prominentiam quanta operis est crassitudo praeterea introrsus contra terrenum coniuncta muro serratim struantur uti singuli dentes ab muro tantum distent quanta altitudo futura erit substructionis crassitudines autem habeant dentium structurae uti muri item in extremis angulis cum recessum fuerit ab interiore angulo spatio altitudinis substructionis in utramque partem signetur et ab his signis diagonios structura conlocetur et ab ea media altera coniuncta cum angulo muri ita dentes et diagonioe structurae non patientur tota ui premere murum sed dissipabunt retinendo impetum congestionis quemadmodum sine uitiis opera constitui oporteat et uti caueatur incipientibus exposui namque de tegulis aut tignis aut asseribus mutandis non est eadem cura quemadmodum de his quod ea quamuis sunt uitiosa faciliter mutantur itaque nec solida quia non putantur esse quibus rationibus haec poterint esse firma et quemadmodum instituantur exposui quibus autem copiarum generibus oporteat uti non est architecti potestas ideo quod non in omnibus locis omnia genera copiarum nascuntur ut in primo uolumine est expositum praeterea in domini est potestate utrum latericio an caementicio an saxo quadrato uelit aedificare itaque omnium operum probationes tripertito considerantur id est fabrili subtilitate  et magnificentia et dispositione cum magnificenter opus perfectum aspicietur a domini potestate inpensae laudabuntur cum subtiliter officinatoris probabitur exactio cum uero uenuste proportionibus et symmetriis habuerit auctoritatem tunc fuerit gloria architecti haec autem recte constituuntur cum is et a fabris et ab idiotis patiatur accipere se consilia namque omnes homines non solum architecti quod est bonum possunt probare sed inter idiotas et eos hoc est discrimen quod idiota nisi factum uiderit non potest scire quid sit futurum architectus autem simul animo constituerit antequam inceperit et uenustate et usu et decore quale sit futurum habet definitum quas res priuatis aedificiis utiles putaui et quemadmodum sint faciundae quam apertissime potui perscripsi de expolitionibus autem eorum uti sint elegantes et sine uitiis ad uetustatem insequenti uolumine exponam liber septimus maiores cum sapienter tum etiam utiliter instituerunt per commentariorum relationes cogitata tradere posteris ut ea non interirent sed singulis aetatibus crescentia uoluminibus edita gradatim peruenirent uetustatibus ad summam doctrinarum subtilitatem itaque non mediocres sed infinitae sunt his agendae gratiae quod non inuidiose silentes praetermiserunt sed omnium generum sensus conscriptionibus memoriae tradendos curauerunt namque si non ita fecissent non potuissemus scire quae res in troia fuissent gestae nec quid thales democritus anaxagoras xenophanes reliquique physici sensissent de rerum natura quasque socrates platon aristoteles zenon epicurus alii  que philosophi hominibus agendae uitae terminationes finissent seu croesus alexander darius ceterique reges quas res aut quibus rationibus gessissent fuissent notae nisi maiores praeceptorum comparationibus omnium memoriae ad posteritatem commentariis extulissent itaque quemadmodum his gratiae sunt agendae contra qui eorum scripta furantes pro suis praedicant sunt uituperandi quique non propriis cogitationibus scriptorum nituntur sed inuidis moribus aliena uiolantes gloriantur non modo sunt reprehendendi sed etiam quia impio more uixerunt poena condemnandi nec tamen haec res non uindicatae curiosius ab antiquis esse memorantur quorum exitus iudiciorum qui fuerint non est alienum quemadmodum sint nobis traditi explicare reges attalici magnis philologiae dulcedinibus inducti cum egregiam bybliothecam pergami ad communem delectationem instituissent tunc item ptolomaeus infinito zelo cupiditatisque incitatus studio non minoribus industriis ad eundem modum contenderat alexandriae comparare cum autem summa diligentia perfecisset non putauit id satis esse nisi propagationibus inseminando curaret augendam itaque musis et apollini ludos dedicauit et quemadmodum athletarum sic communium scriptorum uictoribus praemia et honores constituit his ita institutis cum ludi adessent iudices litterati qui ea probarent erant legendi rex cum iam sex ciuitatis lectos habuisset nec tam cito septumum idoneum inueniret retulit ad eos qui supra bybliothecam fuerunt et quaesiit si quem nouissent ad id expeditum tunc ei dixerunt esse quendam aristophanen qui summo studio summaque dili  gentia cotidie omnes libros ex ordine perlegeret itaque conuentu ludorum cum secretae sedes iudicibus essent distributae cum ceteris aristophanes citatus quemadmodum fuerat locus ei designatus sedit primo poetarum ordine ad certationem inducto cum recitarentur scripta populus cunctus significando monebat iudices quod probarent itaque cum ab singulis sententiae sunt rogatae sex una dixerunt et quem maxime animaduerterunt multitudini placuisse ei primum praemium insequenti secundum tribuerunt aristophanes uero cum ab eo sententia rogaretur eum primum renuntiari iussit qui minime populo placuisset cum autem rex et uniuersi uehementer indignarentur surrexit et rogando impetrauit ut paterentur se dicere itaque silentio facto docuit unum ex his eum esse poetam ceteros aliena recitauisse oportere autem iudicantes non furta sed scripta probare admirante populo et rege dubitante fretus memoriae certis armariis infinita uolumina eduxit et ea cum recitatis conferendo coegit ipsos furatos de se confiteri itaque rex iussit cum his agi furti condemnatosque cum ignominia dimisit aristophanen uero amplissimis muneribus ornauit et supra bybliothecam constituit insequentibus annis a macedonia zoilus qui adoptauit cognomen ut homeromastix uocitaretur alexandriam uenit suaque scripta contra iliadem et odyssean comparata regi recitauit ptolomaeus uero cum animaduertisset poetarum parentem philologiaeque omnis ducem absentem uexari et cuius ab cunctis gentibus scripta suspicerentur ab eo uituperari indignans nullum ei dedit responsum zoilus autem cum diutius in regno fuisset inopia pressus summisit ad regem postulans ut aliquid sibi tribueretur rex uero respondisse dicitur homerum qui ante annos mille decessisset aeuo perpetuo multa milia hominum pascere item debere qui meliore ingenio  se profiteretur non modo unum sed etiam plures alere posse et ad summam mors eius ut parricidii damnati uarie memoratur alii enim scripserunt a philadelpho esse in crucem fixum nonnulli chii lapides esse coniectos alii zmyrnae uiuum in pyram coniectum quorum utrum ei acciderit merenti digna constitit poena non enim aliter uidetur promereri qui citat eos quorum responsum quid senserint scribentes non potest coram indicari ego uero caesar neque alienis indicibus mutatis interposito nomine meo id profero corpus neque ullius cogitata uituperans institui ex eo me adprobare sed omnibus scriptoribus infinitas ago gratias quod egregiis ingeniorum sollertiis ex aeuo conlatis abundantes alius alio genere copias praeparauerunt unde nos uti fontibus haurientes aquam et ad propria proposita traducentes facundiores et expeditiores habemus ad scribendum facultates talibusque confidentes auctoribus audemus institutiones nouas comparare igitur tales ingressus eorum quia ad propositi mei rationes animaduerti praeparatos inde sumendo progredi coepi namque primum agatharchus athenis aeschylo docente tragoediam scaenam fecit et de ea commentarium reliquit ex eo moniti democritus et anaxagoras de eadem re scripserunt quemadmodum oporteat ad aciem oculorum radiorumque extentionem certo loco centro constituto lineas ratione naturali respondere uti de certa re certae imagines aedificiorum in scaenarum picturis redderent speciem et quae in directis planisque frontibus sint figurata alia abscedentia alia prominentia esse uideantur postea silenus de symmetriis doricorum edidit uolumen  de aede iunonis quae est sami dorica theodorus ionice ephesi quae est dianae chersiphron et metagenes de fano mineruae quod est priene ionicum pytheos item de aede mineruae dorice quae est athenis in arce ictinos et carpion theodorus phocaeus de tholo qui est delphis philo de aedium sacrarum symmetriis et de armamentario quod fuerat piraei portu hermogenes de aede dianae ionice quae est magnesia pseudodipteros et liberi patris teo monopteros item arcesius de symmetriis corinthiis et ionico trallibus aesculapio quod etiam ipse sua manu dicitur fecisse de mausoleo satyrus et pytheos quibus uero felicitas maximum summumque contulit munus quorum enim artes aeuo perpetuo nobilissimas laudes et sempiterno florentes habere iudicantur ei cogitatis egregias operas praestiterunt namque singulis frontibus singuli artifices sumpserunt certatim partes ad ornandum et probandum leochares bryaxis scopas praxiteles nonnulli etiam putant timotheum quorum artis eminens excellentia coegit ad septem spectaculorum eius operis peruenire famam praeterea minus nobiles multi praecepta symmetriarum conscripserunt uti nexaris theocydes demophilos pollis leonidas silanion melampus sarnacus euphranor non minus de machinationibus uti diades archytas archimedes ctesibios nymphodorus philo byzantius di  philos democles charias polyidos pyrros agesistratos quorum ex commentariis quae utilia esse his rebus animaduerti collecta in unum coegi corpus et ideo maxime quod animaduerti in ea re ab graecis uolumina plura edita ab nostris oppido quam pauca fuficius enim nimirum de his rebus primus instituit edere uolumen item terentius uarro de nouem disciplinis unum de architectura p septimius duo amplius uero in id genus scripturae adhuc nemo incubuisse uidetur cum fuissent et antiqui ciues magni architecti qui potuissent non minus eleganter scripta comparare namque athenis antistates et callaeschros et antimachides et porinos architecti pisistrato aedem ioui olympio facienti fundamenta constituerunt post mortem autem eius propter interpellationem reipublicae incepta reliquerunt itaque circiter annis quadringentis post antiochus rex cum in id opus inpensam esset pollicitus cellae magnitudinem et columnarum circa dipteron conlocationem epistyliorumque et ceterorum ornamentorum ad symmetriam distributionem magna sollertia scientiaque summa ciuis romanus cossutius nobiliter est architectatus id autem opus non modo uulgo sed etiam in paucis a magnificentia nominatur nam quattuor locis sunt aedium sacrarum marmoreis operibus ornatae dispositiones e quibus propriae de his nominationes clarissima fama nominantur quorum excellentiae prudentesque cogitationum apparatus suspectus habent in deorum shmantikois primumque aedes ephesi dianae ionico genere  ab chersiphrone gnosio et filio eius metagene est instituta quam postea demetrius ipsius dianae seruus et paeonius ephesius dicuntur perfecisse mileti apollini item ionicis symmetriis aedem idem paeonius daphnisque milesius instituerunt eleusine cereris et proserpinae cellam inmani magnitudine ictinos dorico more sine exterioribus columnis ad laxamentum usus sacrificiorum pertexit eam autem postea cum demetrius phalereus athenis rerum potiretur philo ante templum in fronte columnis constitutis prostylon fecit ita aucto uestibulo laxamentum initiantibus operique summam adiecit auctoritatem in asty uero olympium amplo modulorum comparatu corinthiis symmetriis et proportionibus uti supra scriptum est architectandum cossutius suscepisse memoratur cuius commentarium nullum est inuentum nec tamen a cossutio solum de his rebus scripta sunt desideranda sed etiam a g mucio qui magna scientia confisus aedis honoris et uirtutis marianae cellae columnarumque et epistyliorum symmetrias legitimis artis institutis perfecit id uero si marmoreum fuisset ut haberet quemadmodum ab arte subtilitatem sic ab magnificentia et inpensis auctoritatem in primis et summis operibus nominaretur cum ergo et antiqui nostri inueniantur non minus quam graeci fuisse magni architecti et nostra memoria satis multi et ex his pauci praecepta edidissent non  putaui silendum sed disposite singulis uoluminibus de singulis exponere rebus itaque quoniam sexto uolumine priuatorum aedificiorum rationes perscripsi in hoc qui septimum tenet numerum de expolitionibus quibus rationibus et uenustatem et firmitatem habere possint exponam primumque incipiam de ruderatione quae principia tenet expolitionum uti curiosius summaque prouidentia solidationis ratio habeatur et si plano pede erit eruderandum quaeratur solum si sit perpetuo solidum et ita exaequetur et inducatur cum statumine rudus sin autem omnis aut ex parte congesticius locus fuerit fistucationibus cum magna cura solidetur in contignationibus uero diligenter est animaduertendum ne qui paries qui non exeat ad summum sit extructus sub pauimentum sed potius relaxatus supra se pendentem habeat coaxationem cum enim solidus exit contignationibus arescentibus aut pandatione sidentibus permanens structurae soliditate dextra ac sinistra secundum se facit in pauimentis necessario rimas item danda est opera ne commisceantur axes aesculini querco quod quercei simul umorem perceperunt se torquentes rimas faciunt in pauimentis sin autem aesculus non erit et necessitas coegerit propter inopiam querceis uti sic uidetur esse faciundum ut secentur tenuiores quo minus enim ualuerint eo facilius clauis fixi continebuntur deinde in singulis tignis extremis partibus axis bini claui figantur uti nulla ex parte possint se torquendo anguli excitare namque de cerro aut fago seu farno nullus ad uestutatem potest permanere coaxationibus factis si erit filex si non palea substernatur  uti materies ab calcis uitiis defendatur tunc insuper statuminetur ne minore saxo quam qui possit manum implere statuminationibus inductis rudus si nouum erit ad tres partes una calcis misceatur si rediuiuum fuerit quinque ad duo mixtionis habeant responsum deinde rudus inducatur et uectibus ligneis decuriis inductis crebriter pistatione solidetur et id non minus pinsum absolutum crassitudine sit dodrantis insuper ex testa nucleus inducatur mixtionem habens ad tres partes unam calcis ne minore crassitudine pauimentum digitorum senum supra nucleum ad regulam et libellam exacta pauimenta struantur siue sectilia seu tesseris cum ea structa fuerint et fastigia sua ex structione habuerint ita fricentur uti si sectilia sint nulli gradus in scutulis aut trigonis aut quadratis seu fauis extent sed coagmentorum compositio planam habeat inter se directionem si tesseris structum erit ut eae omnes angulos habeant aequales cum enim anguli non fuerint omnes aequaliter plani non erit exacta ut oportet fricatura item testacea spicata tiburtina sunt diligenter exigenda ut ne habeant lacunas nec extantes tumulos sed sint extenta et ad regulam perfricata super fricaturam leuigationibus et polituris cum fuerint perfecta incernatur marmor et supra loricae ex calce et harena inducantur subdiu uero maxime idonea faciunda sunt pauimenta quod contignationes umore crescentes aut siccitate decrescentes seu pandationibus sidentes mouendo se faciunt uitia pauimentis praeterea gelicidia et pruinae non patiuntur integra permanere itaque si necessitas coegerit ut minime uitiosa fiant sic erit faciundum cum coaxatum  fuerit super altera coaxatio transuersa sternatur clauisque fixa duplicem praebeat contignationi loricationem deinde ruderi nouo tertia pars testae tunsae admisceatur calcisque duae partes ad quinque mortarii mixtionibus praestent responsum statuminatione facta rudus inducatur idque pistum absolutum ne minus pede sit crassum tunc autem nucleo inducto uti supra scriptum est pauimentum e tessera grandi circiter binum digitum caesa struatur fastigium habens in pedes denos digitos binos quod si bene temperabitur et recte fricatum fuerit ab omnibus uitiis erit tutum uti autem inter coagmenta materies ab gelicidiis ne laboret fracibus quotannis ante hiemem saturetur ita non patietur in se recipere gelicidii pruinam sin autem curiosius uidebitur fieri oportere tegulae bipedales inter se coagmentatae supra rudus substrata materia conlocentur habentes singulis coagmentorum frontibus excelsos canaliculos digitales quibus iunctis inplicetur calx ex oleo subacta confricenturque inter se coagmenta compressa ita calx quae erit haerens in canalibus durescendo contexteque solidescendo non patietur aquam neque aliam rem per coagmenta transire cum ergo fuerit hoc ita perstratum supra nucleus inducatur et uirgis caedendo subigatur supra autem siue ex tessera grandi siue ex spica testacea pauimenta struantur fastigiis quibus est supra scriptum et cum sic erunt facta non cito uitiabuntur cum a pauimentorum cura discessum fuerit tunc de albariis operibus est explicandum id autem erit recte si glaebae calcis optimae ante multo tempore quam opus fuerit macerabuntur uti si qua glaeba parum fuerit in fornace cocta in maceratione diuturna liquore deferuere  coacta uno tenore concoquatur namque cum non penitus macerata sed recens sumitur cum fuerit inducta habens latentes crudos calculos pustulas emittit qui calculi in opere uno tenore cum permacerantur dissoluunt et dissipant tectorii politiones cum autem habita erit ratio macerationis et id curiosius operi praeparatum erit sumatur ascia et quemadmodum materia dolatur sic calx in lacu macerata ascietur si ad eam offenderint calculi non erit temperata cumque siccum et purum ferrum educetur indicabit eam euanidam et siticulosam cum uero pinguis fuerit et recte macerata circa id ferramentum uti glutinum haerens omni ratione probabit se esse temperatam tunc autem machinis comparatis camerarum dispositiones in conclauibus expediantur nisi lacunariis ea fuerint ornata cum ergo camerarum postulabitur ratio sic erit faciundum asseres directi disponantur inter se ne plus spatium habentes pedes binos et hi maxime cupressei quod abiegnei ab carie et ab uetustate celeriter uitiantur hique asseres cum ad formam circinationis fuerint distributi catenis dispositis ad contignationes siue tecta erunt crebriter clauis ferreis fixi religentur eaeque catenae ex ea materia comparentur cui nec caries nec uetustas nec umor possit nocere id est e buxo iunipero olea robore cupresso ceterisque similibus praeter quercum cum ea se torquendo rimas faciat quibus inest operibus asseribus dispositis tum tomice ex sparto hispanico harundines graecae tunsae ad eos uti forma postulat religentur item supra cameram materies ex calce et harena mixta subinde inducatur ut si quae stillae ex contignationibus aut tectis ceciderint  sustineantur sin autem harundinis graecae copia non erit de paludibus tenues colligantur et mataxae tomice ad iustam longitudinem una crassitudine alligationibus temperentur dum ne plus inter duos nodos alligationibus binos pedes distent et hae ad asseres uti supra scriptum est tomice religentur cultellique lignei in eas configantur cetera omnia uti supra scriptum est expediantur cameris dispositis et intextis imum caelum earum trullissetur deinde harena dirigatur postea autem creta aut marmore poliatur cum camerae politae fuerint sub eas coronae sunt subiciendae quas maxime tenues et subtiles oportere fieri uidebitur cum enim grandes sunt pondere deducuntur nec possunt se sustinere in hisque minime gypsum debet admisceri sed ex creto marmore uno tenore perduci uti ne praecipiendo non patiatur uno tenore opus inarescere etiamque cauendae sunt in cameris priscorum dispositiones quod earum planitiae coronarum graui pondere inpendentes sunt periculosae coronarum autem sunt figurae aliae purae aliae caelatae conclauibus autem ubi ignis aut plura lumina sunt ponenda purae fieri debent ut eo facilius extergeantur in aestiuis et exhedris ubi minime fumus est nec fuligo potest nocere ibi caelatae sunt faciendae semper enim album opus propter superbiam candoris non modo ex propriis sed etiam alienis aedificiis concipit fumum coronis explicatis parietes quam asperrime trullissentur postea autem supra trullissatione subarescente deformentur directiones harenati uti longitudines ad regulam et ad  lineam altitudines ad perpendiculum anguli ad normam respondentes exigantur namque sic emendata tectoriorum in picturis erit species subarescente iterum et tertio inducatur ita cum fundatior erit ex harenato directura eo firmior erit ad uetustatem soliditas tectorii cum ab harena praeter trullissationem non minus tribus coriis fuerit deformatum tunc e marmore graneo directiones sunt subigendae dum ita materies temperetur uti cum subigatur non haereat ad rutrum sed purum ferrum e mortario liberetur grandi inducto et inarescente alterum corium mediocre dirigatur id cum subactum fuerit et bene fricatum subtilius inducatur ita cum tribus coriis harenae et item marmoris solidati parietes fuerint neque rimas neque aliud uitium in se recipere poterunt sed et liaculorum subactionibus fundata soliditate marmorisque candore firmo leuigata coloribus cum politionibus inductis nitidos expriment splendores colores autem udo tectorio cum diligenter sunt inducti ideo non remittunt sed sunt perpetuo permanentes quod calx in fornacibus excocto liquore facta raritatibus euanida ieiunitate coacta corripit in se quae res forte contigerunt mixtionibusque ex aliis potestatibus conlatis seminibus seu principiis una solidescendo in quibuscumque membris est formata cum fit arida redigitur uti sui generis proprias uideatur habere qualitates itaque tectoria quae recte sunt facta neque uetustatibus fiunt horrida neque cum extergentur remittunt colores nisi si parum diligenter et in arido fuerint inducti cum ergo ita in parietibus tectoria facta fuerint uti supra scriptum est et firmitatem et splendorem et ad uetustatem permanentem uirtutem poterunt habere cum  uero unum corium harenae et unum minuti marmoris erit inductum tenuitas eius minus ualendo faciliter rumpitur nec splendorem politionibus propter inbecillitatem crassitudinis proprium obtinebit quemadmodum enim speculum argenteum tenui lamella ductum incertas et sine uiribus habet remissiones splendoris quod autem e solida temperatura fuerit factum recipiens in se firmis uiribus politionem fulgentes in aspectu certasque considerantibus imagines reddet sic tectoria quae ex tenui sunt ducta materia non modo sunt rimosa sed etiam celeriter euanescunt quae autem fundata harenationis et marmoris soliditate sunt crassitudine spissa cum sunt politionibus crebris subacta non modo sunt nitentia sed etiam imagines expressas aspicientibus ex eo opere remittunt graecorum uero tectores non solum his rationibus utendo faciunt opera firma sed etiam mortario conlocato calce et harena ibi confusa decuria hominum inducta ligneis uectibus pisant materiam et ita ad certamen subacta tunc utuntur itaque ueteribus parietibus nonnulli crustas excidentes pro abacis utuntur ipsaque tectoria abacorum et speculorum diuisionibus circa se prominentes habent expressiones sin autem in craticiis tectoria erunt facienda quibus necesse est in arrectariis et transuersariis rimas fieri ideo quod luto cum linuntur necessario recipiunt umorem cum autem arescunt extenuati in tectoriis faciunt rimas id ut non fiat haec erit ratio cum paries totus luto inquinatus fuerit tunc in eo opere cannae clauis muscariis perpetuae figantur deinde iterum luto inducto si priores transuersariis harundinibus fixae sunt secundae erectis figantur et ita uti supra scriptum est harenatum et mar  mor et omne tectorium inducatur ita cannarum duplex in parietibus harundinibus transuersis fixa perpetuitas nec segmina nec rimam ullam fieri patietur quibus rationibus siccis locis tectoria oporteat fieri dixi nunc quemadmodum umidis locis politiones expediantur ut permanere possint sine uitiis exponam et primum conclauibus quae plano pede fuerint in imo pauimento alte circiter pedibus tribus pro harenato testa trullissetur et dirigatur uti eae partes tectoriorum ab umore ne uitientur sin autem aliqui paries perpetuos habuerit umores paululum ab eo recedatur et struatur alter tenuis distans ab eo quantum res patietur et inter duos parietes canalis ducatur inferior quam libramentum conclauis fuerit habens nares ad locum patentem item cum in altitudinem perstructus fuerit relinquantur spiramenta si enim non per nares umor et in imo et in summo habuerit exitus non minus in noua structura se dissipabit his perfectis paries testa trullissetur et dirigatur et tunc tectorio poliatur sin autem locus non patietur structuram fieri canales fiant et nares exeant ad locum patentem deinde tegulae bipedales ex una parte supra marginem canalis inponantur ex altera parte besalibus laterculis pilae substruantur in quibus duarum tegularum anguli sedere possint et ita a pariete eae distent ut ne plus pateant palmum deinde insuper erectae mammatae tegulae ab imo ad summum ad parietem figantur quarum interiores partes curiosius picentur ut ab se respuant liquorem item in imo et in summo supra camaram habeant spiramenta tum autem calce ex aqua liquida dealbentur uti trullissationem testa  ceam non respuant namque propter ieiunitatem quae est a fornacibus excocta non possunt recipere nec sustinere nisi calx subiecta utrasque res inter se conglutinet et cogat coire trullissatione inducta pro harenato testa dirigatur et cetera omnia uti supra scripta sunt in tectorii rationibus perficiantur ipsi autem    politionibus eorum ornatus proprios debent habere ad decoris rationes uti et ex locis aptas et generum discriminibus non alienas habeant dignitates tricliniis hibernis non est utilis compositione nec megalographia nec camerarum coronario opere subtilis ornatus quod ea et ab ignis fumo et ab luminum crebris fuliginibus corrumpuntur in his uero supra podia abaci ex atramento sunt subigendi et poliendi cuneis silaceis seu miniaceis interpositis et explicandae camerae pure politae etiam pauimentorum non erit displicens si qui animaduertere uoluerit graecorum hibernaculorum usum minime sumptuosus et utilis apparatus foditur enim infra libramentum triclinii altitudo circiter pedum binum et solo festucato inducitur aut rudus aut testaceum pauimentum ita fastigatum ut in canali habeat nares deinde congestis et spisse calcatis carbonibus inducitur e sabulone et calce et fauilla mixta materies crassitudine semipedali ad regulam et libellam summo libramento cote despumato redditur species nigri pauimenti ita conuiuiis eorum et quod poculis et pytismatis effunditur simul cadit siccescitque quique uersantur ibi ministrantes etsi nudis pedibus fuerint non recipiunt frigus ab eius modi genere pauimenti  ceteris conclauibus id est uernis autumnalibus aestiuis etiam atriis et peristylis constitutae sunt ab antiquis ex certis rebus certae rationes picturarum namque pictura imago fit eius quod est seu potest esse uti homines aedificia naues reliquarumque rerum e quibus finitis certisque corporibus figurata similitudine sumuntur exempla ex eo antiqui qui initia expolitionibus instituerunt imitati sunt primum crustarum marmorearum uarietates et conlocationes deinde coronarum siliculorum cuneorum inter sese uarias distributiones postea ingressi sunt ut etiam aedificiorum figuras columnarum et fastigiorum eminentes proiecturas imitarentur patentibus autem locis uti exhedris propter amplitudines parietum scaenarum frontes tragico more aut comico seu satyrico designarent ambulationibus uero propter spatia longitudinis uarietatibus topiorum ornarent ab certis locorum proprietatibus imagines exprimentes pinguntur enim portus promunturia litora flumina fontes euripi fana luci montes pecora pastores nonnulli loci item signorum megalographiam habent et deorum simulacra seu fabularum dispositas explicationes non minus troianas pugnas seu ulixis errationes per topia ceteraque quae sunt eorum similibus rationibus ab rerum natura procreata sed haec quae ex ueris rebus exempla sumebantur nunc iniquis moribus inprobantur nam pinguntur tectoriis monstra potius quam ex rebus finitis imagines certae pro columnis enim struuntur calami striati cum crispis foliis et uolutis pro fastigiis appagineculi item  candelabra aedicularum sustinentia figuras supra fastigia eorum surgentes ex radicibus cum uolutis teneri flores habentes in se sine ratione sedentia sigilla non minus coliculi dimidiata habentes sigilla alia humanis alia bestiarum capitibus haec autem nec sunt nec fieri possunt nec fuerunt quemadmodum enim potest calamus uere sustinere tectum aut candelabrum ornamenta fastigii seu coliculus tam tenuis et mollis sustinere sedens sigillum aut de radicibus et coliculis ex parte flores dimidiataque sigilla procreari at haec falsa uidentes homines non reprehendunt sed delectantur neque animaduertunt si quid eorum fieri potest necne ergo ita noui mores coegerunt uti inertiae mali iudices conuincerent artium uirtutes iudiciis autem infirmis obscuratae mentes non ualent probare quod potest esse cum auctoritate et ratione decoris neque enim picturae probari debent quae non sunt similes ueritati nec si factae sunt elegantes ab arte ideo de his statim debet recte iudicari nisi argumentationis certas rationes habuerint sine offensionibus explicatas etenim etiam trallibus cum apaturius alabandeus eleganti manu finxisset scaenam in minusculo theatro quod ekklhsiasthrion apud eos uocitatur in eaque fecisset columnas signa centauros sustinentes epistylia tholorum rotunda tecta fastigiorum prominentes uersuras coronasque capitibus leoninis ornatas quae ora stillicidiorum e tectis habent rationem praeterea supra ea nihilominus episcaenum in qua tholi pronai semifastigia omnisque tecti uarius picturis fuerat ornatus itaque cum aspectus eius scaenae propter asperitatem eblandiretur omnium uisus et iam id opus probare fuissent parati tum  licymnius mathematicus prodiit et ait alabandis satis acutos ad omnes res ciuiles haberi sed propter non magnum uitium indecentiae insipientes eos esse iudicatos quod in gymnasio eorum quae sunt statuae omnes sunt causas agentes foro discos tenentes aut currentes seu pila ludentes ita indecens inter locorum proprietates status signorum publice ciuitati uitium existimationis adiecit uideamus item nunc ne apaturii scaena efficiat et nos alabandis aut abderitas qui enim uestrum domos supra tegularum tecta potest habere aut columnas seu fastigiorum explicationes haec enim supra contignationes ponuntur non supra tegularum tecta si ergo quae non possunt in ueritate rationem habere facti in picturis probauerimus accedemus et nos his ciuitatibus quae propter haec uitia insipientes sunt iudicatae itaque apaturius contra respondere non est ausus sed sustulit scaenam et ad rationem ueritatis commutatam postea correctam adprobauit utinam dii inmortales fecissent uti licymnius reuiuisceret et corrigeret hanc amentiam tectoriorumque errantia instituta sed quare uincat ueritatem ratio falsa non erit alienum exponere quod enim antiqui insumentes laborem et industriam probare contendebant artibus id nunc coloribus et eorum eleganti specie consecuntur et quam subtilitas artificis adiciebat operibus auctoritatem nunc dominicus sumptus efficit ne desideretur quis enim antiquorum non uti medicamento minio parce uidetur usus esse at nunc passim plerumque toti parietes inducuntur accedit huc chrysocolla ostrum armenium haec uero cum inducuntur etsi non ab arte sunt posita fulgentes  colorum reddunt uisus et ideo quod pretiosa sunt legibus excipiuntur ut ab domino non a redemptore repraesententur quae commonefacere potui ut ab errore discedatur in opere tectorio satis exposui nunc de apparitionibus ut succurrere potuerit dicam et primum quoniam de calce initio est dictum nunc de marmore ponam marmor non eodem genere omnibus regionibus procreatur sed quibusdam locis glaebae ut salis micas perlucidas habentes nascuntur quae contusae et molitae praestant operibus utilitatem quibus autem locis eae copiae non sunt caementa marmorea siue assulae dicuntur quae marmorarii ex operibus deiciunt contunduntur et moluntur et cum est subcretum in operibus utuntur aliis locis ut inter magnesiae et ephesi fines sunt loca unde foditur farina parata quam nec molere nec cernere opus est sed sic est subtilis quemadmodum si qua est manu contusa et subcreta colores uero alii sunt qui per se certis locis procreantur et inde fodiuntur nonnulli ex aliis rebus tractationibus aut mixtionum temperaturis compositi perficiuntur uti praestent eandem in operibus utilitatem primum autem exponemus quae per se nascentia fodiuntur uti sil quod graece wxra dicitur haec uero multis locis ut etiam in italia inuenitur sed quae fuerat optima attica ideo nunc non habetur quod athenis argentifodinae cum habuerunt familias tunc specus sub terra fodiebantur ad argentum inueniendum cum ibi uena forte inueniretur nihilominus uti argentum persequebantur itaque antiqui egregia  copia silis ad politionem operum sunt usi item rubricae copiosae multis locis eximuntur sed optimae paucis uti ponto sinope et aegypto in hispania balearibus non minus etiam lemno cuius insulae uectigalia atheniensibus senatus populusque romanus concessit fruenda paraetonium uero ex ipsis locis unde foditur habet nomen eadem ratione melinum quod eius metallum in sola cycladi melo dicitur esse creta uiridis item pluribus locis nascitur sed optima zmyrnae hanc autem graeci qeodoteion uocant quod theodotus nomine fuerat cuius in fundo id genus cretae primum est inuentum auripigmentum quod arsenikon graece dicitur foditur ponto sandaraca item pluribus locis sed optima ponto proxime flumen hypanim habet metallum ingrediar nunc minii rationes explicare id autem agris ephesiorum cilbianis primum esse memoratur inuentum cuius et res et ratio satis magnas habet admirationes foditur enim glaeba quae dicitur antequam tractationibus ad minium perueniant uena uti ferrum magis subrufo colore habens circa se rubrum puluerem cum id foditur ex plagis ferramentorum crebras emittit lacrimas argenti uiui quae a fossoribus statim colliguntur hae glaebae cum collectae sunt in officina propter umoris plenitatem coiciuntur in fornacem ut interarescant et is qui ex his ab ignis uapore fumus suscitatur cum resedit in solum furni inuenitur esse argentum uiuum exemptis glaebis guttae eae quae residebunt propter breuitates non possunt colligi sed in uas aquae conuerruntur et ibi inter se congruunt et una confunduntur id autem cum sint quat  tuor sextariorum mensurae cum expenduntur inuenientur esse pondo centum cum in aliquo uase est confusum si supra id lapideum centenarium pondus inponatur natat in summo neque eum liquorem potest onere suo premere nec elidere nec dissipare centenario sublato si ibi auri scripulum inponatur non natabit sed ad imum per se deprimetur ita non amplitudine ponderis sed genere singularum rerum grauitatem esse non est negandum id autem multis rebus est ad usum expeditum neque enim argentum neque aes sine eo potest recte inaurari cumque in ueste intextum est aurum eaque uestis contrita propter uetustatem usum non habeat honestum panni in fictilibus uasis inpositi supra ignem comburuntur is cinis coicitur in aquam et additur eo argentum uiuum id autem omnes micas auri corripit in se et cogit secum coire aqua defusa cum id in pannum infunditur et ibi manibus premitur argentum per panni raritates propter liquorem extra labitur compressione coactum aurum intra purum inuenitur reuertar nunc ad minii temperaturam ipsae enim glaebae cum sunt aridae contunduntur pilis ferreis et lotionibus et cocturis crebris relictis stercoribus efficiuntur ut adueniant colores cum ergo emissae sint ex minio per argenti uiui relictionem quas in se naturales habuerat uirtutes efficitur tenera natura et uiribus inbecillis itaque cum est in expolitionibus conclauium tectis inductum permanet sine uitiis suo colore apertis uero id est peristyliis aut exhedris aut ceteris eiusdem modi locis quo sol et luna possit splendores et radios inmittere cum ab  his locus tangitur uitiatur et amissa uirtute coloris denigratur itaque cum et alii multi tum etiam faberius scriba cum in auentino uoluisset habere domum eleganter expolitam peristyliis parietes omnes induxit minio qui post dies xxx facti sunt inuenusto uarioque colore itaque primo locauit inducendos alios colores at si qui subtilior fuerit et uoluerit expolitionem miniaceam suum colorem retinere cum paries expolitus et aridus fuerit ceram ponticam igni liquefactam paulo oleo temperatam saeta inducat deinde postea carbonibus in ferreo uase compositis eam ceram una cum pariete calfaciundo sudare cogat lietque ut peraequetur deinde tunc candela centunculisque puris subigat uti signa marmorea nuda curantur haec autem ganwsis graece dicitur ita obstans cerae ponticae lorica non patitur nec lunae splendorem nec solis radios lambendo eripere ex his politionibus colorem quae autem in ephesiorum metallis fuerunt officinae nunc traiectae sunt ideo romam quod id genus uenae postea est inuentum hispaniae regionibus e quibus metallis glaebae portantur et per publicanos romae curantur eae autem officinae sunt inter aedem florae et quirini uitiatur minium admixta calce itaque si qui uelit experiri id sine uitio esse sic erit faciendum ferrea lamna sumatur eo minium inponatur ad ignem conlocetur donec lamna candescat cum e candore color mutatus fuerit eritque ater tollatur lamna ab igni et sic refrigeratum si restituatur in pristinum colorem sine uitio esse  probabitur sin autem permanserit nigro colore significabit se esse uitiatum quae succurrere potuerunt mihi de minio dixi chrysocolla adportatur a macedonia foditur autem ex is locis qui sunt proximi aerariis metallis armenium et indicum nominibus ipsis indicatur quibus in locis procreatur ingrediar nunc ad ea quae ex aliis generibus tractationum temperaturis commutata recipiunt colorum proprietates et primum exponam de atramento cuius usus in operibus magnas habet necessitates ut sint notae quemadmodum praeparentur certis rationibus artificiorum ad id temperaturae namque aedificatur locus uti laconicum et expolitur marmore subtiliter et leuigatur ante id fit fornacula habens in laconicum nares et eius praefurnium magna diligentia comprimitur ne flamma extra dissipetur in fornace resina conlocatur hanc autem ignis potestas urendo cogit emittere per nares intra laconicum fuliginem quae circa parietem et camerae curuaturam adhaerescit inde collecta partim componitur ex gummi subacta ad usum atramenti librarii reliquum tectores glutinum admiscentes in parietibus utuntur si autem hae copiae non fuerint paratae ita necessitatibus erit administrandum ne expectatione morae res retineatur sarmenta aut taedae schidiae comburantur cum erunt carbones extinguantur deinde in mortario cum glutino terantur ita erit atramentum tectoribus non inuenustum non minus si faex uini arefacta et cocta in fornace fuerit et ea contrita cum glutino in opere inducetur atramenti suauitatis superque efficiet colorem et quo magis ex meliore uino parabitur non modo atramenti sed etiam indici colorem dabit imitari caeruli temperationes alexandriae primum sunt inuentae postea item uestorius puteolis instituit faciundum  ratio autem eius e quibus est inuenta satis habet admirationis harena enim cum nitri flore conteritur adeo subtiliter ut efficiatur quemadmodum farina ea aes cyprum limis crassis uti scobis facta mixta conspargitur ut conglomeretur deinde pilae manibus uersando efficiuntur et ita conligantur ut inarescant aridae componuntur in urceo fictili urcei in fornace ita aes et ea harena ab ignis uehementia conferuescendo cum coaluerint inter se dando et accipiendo sudores a proprietatibus discedunt suisque uiribus per ignis uehementiam confectis caeruleo rediguntur colore usta uero quae satis habet utilitatis in operibus tectoriis sic temperatur glaeba silis boni coquitur ut sit in igni candens ea autem aceto extinguitur et efficitur purpureo colore de cerussa aerugineque quam nostri aerucam uocitant non est alienum quemadmodum comparetur dicere rhodo enim doliis sarmenta conlocantes aceto suffuso supra sarmenta conlocant plumbeas massas deinde ea operculis obturant ne spiramento obturatum emittatur post certum tempus aperientes inueniunt e massis plumbeis cerussam eadem ratione lamellas aereas conlocantes efficiunt aeruginem quae aeruca appellatur cerussa uero cum in fornace coquitur mutato colore ad ignem incendi efficitur sandaracaid autem incendio facto ex casu didicerunt homineset ea multo meliorem usum praestat quam quae de metallis per se nata foditur incipiam nunc de ostro dicere quod et carissimam et excellentissimam habet praeter hos colores aspectus suauitatem id autem excipitur e conchylio marino e quo  purpura efficitur cuius non minores sunt quam ceterarum rerum naturae considerantibus admirationes quod habet non in omnibus locis quibus nascitur unius generis colorem sed solis cursu naturaliter temperatur itaque quod legitur ponto et gallia quod hae regiones sunt proximae ad septentrionem est atrum progredientibus inter septentrionem et occidentem inuenitur liuidum quod autem legitur ad aequinoctialem orientem et occidentem inuenitur uiolaceo colore quod uero meridianis regionibus excipitur rubra procreatur potestate et ideo hoc rhodo etiam insula creatur ceterisque eiusmodi regionibus quae proximae sunt solis cursui ea conchylia cum sunt lecta ferramentis circa scinduntur e quibus plagis purpurea sanies uti lacrima profluens excussa in mortariis terendo comparatur et quod ex concharum marinarum testis eximitur ideo ostrum est uocitatum id autem propter salsuginem cito fit siticulosum nisi mel habeat circa fusum fiunt etiam purpurei colores infecta creta rubiae radice et hysgino non minus et ex floribus alii colores itaque tectores cum uolunt sil atticum imitari uiolam aridam coicientes in uas cum aqua conferuefaciunt ad ignem deinde cum est temperatum coiciunt in linteum et inde manibus exprimentes recipiunt in mortarium aquam ex uiolis coloratam et eo cretam infundentes et eam terentes efficiunt silis attici colorem eadem ratione uaccinium temperantes et lacte miscentes purpuram faciunt elegantem item qui non possunt chrysocolla propter caritatem uti herba quae luteum appellatur caeruleum inficiunt et utuntur uiridissimum colorem haec autem infectiua appel  latur item propter inopiam coloris indici cretam selinusiam aut anulariam uitro quod graeci isatin appellant inficientes imitationem faciunt indici coloris quibus rationibus et rebus ad dispositionem firmitates quibusque decoras oporteat fieri picturas item quas habeant omnes colores in se potestates ut mihi succurrere potuit in hoc libro perscripsi itaque omnes aedificationum perfectiones quam habere debeant opportunitatem ratiocinationis septem uoluminibus sunt finitae insequenti autem de aqua si quibus locis non fuerit quemadmodum inueniatur et qua ratione ducatur quibusque rebus si erit salubris et idonea probetur explicabo liber octauus de septem sapientibus thales milesius omnium rerum principium aquam est professus heraclitus ignem magorum sacerdotes aquam et ignem euripides auditor anaxagorae quem philosophum athenienses scaenicum appellauerunt aera et terram eamque e caelestium imbrium conceptionibus inseminatam fetus gentium et omnium animalium in mundo procreauisse et quae ex ea essent prognata cum dissoluerentur temporum necessitate coacta in eandem redire quaeque de aere nascerentur item in caeli regiones reuerti neque interitiones recipere et dissolutione mutata in eam recidere in qua ante fuerant proprietatem pythagoras uero empedocles epicharmos aliique physici et philosophi haec principia esse quattuor proposuerunt aerem ignem terram aquam eorumque  inter se cohaerentiam naturali figuratione e generum discriminibus efficere qualitates animaduertimus uero non solum nascentia ex his esse procreata sed etiam res omnes non ali sine eorum potestate neque crescere nec tueri namque corpora sine spiritus redundantia non possunt habere uitam nisi aer influens cum incremento fecerit auctus et remissiones continenter caloris uero si non fuerit in corpore iusta comparatio non erit spiritus animalis neque erectio firma cibique uires non poterunt habere coctionis temperaturam item si non terrestri cibo membra corporis alantur deficient et ita a terreni principii mixtione erunt deserta animalia uero si fuerint sine umoris potestate exsanguinata et exsucata a principiorum liquore interarescent igitur diuina mens quae proprie necessaria essent gentibus non constituit difficilia et cara uti sunt margaritae aurum argentum ceteraque quae neque corpus nec natura desiderat sed sine quibus mortalium uita non potest esse tuta effudit ad manum parata per omnem mundum itaque ex his si quid forte defit in corpore spiritus ad restituendum aer adsignatus id praestat apparatus autem ad auxilia caloris solis impetus et ignis inuentus tutiorem efficit uitam item terrenus fructus escarum praestans copiis superuacuis desiderationibus alit et nutrit animales pascendo continenter aqua uero non solum potus sed infinitas usu praebendo necessitates gratas quod est gratuita praestat utilitates ex eo etiam qui sacerdotia gerunt moribus aegyptiorum ostendunt omnes res e liquoris potestate consistere itaque cum hydria aqua ad templum aedemque casta religione refertur tunc in terra procumbentes manibus ad caelum sublatis inuentionis gratias agunt diuinae benignitati  cum ergo et a physicis et philosophis et ab sacerdotibus iudicetur ex potestate aquae omnes res constare putaui quoniam in prioribus septem uoluminibus rationes aedificiorum sunt expositae in hoc oportere de inuentionibus aquae quasque habeat in locorum proprietatibus uirtutes quibusque rationibus ducatur et quemadmodum ante probetur scribere est enim maxime necessaria et ad uitam et ad delectationes et ad usum cotidianum ea autem erit facilior si erunt fontes aperti et fluentes sin autem non profluent quaerenda sub terra sunt capita et colligenda quae sic erunt experienda uti procumbatur in dentes antequam sol exortus fuerit in locis quibus erit quaerendum et in terra mento conlocato et fulto prospiciantur eae regiones sic enim non errabit excelsius quam oporteat uisus cum erit inmotum mentum sed libratam altitudinem in regionibus certa finitione designabit tunc in quibus locis uidebuntur umores concrispantes et in aera surgentes ibi fodiatur non enim in sicco loco hoc potest signum fieri item animaduertendum est quaerentibus aquam quo genere sint loca certa enim sunt in quibus nascitur in creta tenuis et exilis et non alta est copia ea erit non optimo sapore item sabulone soluto tenuis sed inferioris loci inuenietur ea erit limosa et insuauis terra autem nigra sudores et stillae exiles inueniuntur quae ex hibernis tempestatibus collectae in spissis et solidis locis subsidunt haec habent optimum saporem glarea uero mediocres et non certae uenae reperiuntur hae quoque sunt egregia suauitate item sabulone masculo harenaque carbunculo certiores et stabiliores sunt copiae eaeque sunt bono  sapore rubro saxo et bonae et copiosae si non per interuenia dilabantur et liquescant sub radicibus autem montium et in saxis silicibus uberiores et affluentiores eaeque frigidiores sunt et salubriores campestribus autem fontibus salsae graues tepidae non suaues nisi quae ex montibus sub terra submanantes erumpunt in medios campos ibique arborum umbris contectae praestant montanorum fontium suauitatem signa autem quibus terrarum generibus supra scriptum est ea inuenientur nascentia tenuis iuncus salix erratica alnus uitex harundo hedera aliaque quae eiusmodi sunt quae non possunt nasci per se sine umore solent autem eadem in lacunis nata esse quae sidentes praeter reliquum agrum excipiunt ex imbribus et agris per hiemem propterque capacitatem diutius conseruant umorem quibus non est credendum sed quibus regionibus et terris non lacunis ea signa nascuntur non sata sed naturaliter per se procreata ibi est quaerenda in quibus si eae significabuntur inuentiones sic erunt experiundae fodiatur quoquouersus locus latus ne minus pedes tres altus pedes quinque in eoque conlocetur circiter solis occasum scaphium aereum aut plumbeum aut peluis ex his quod erit paratum id intrinsecus oleo ungatur ponaturque inuersum et summa fossura operiatur harundinibus aut fronde supra terra obruatur tum postero die aperiatur et si in uaso stillae sudoresque erunt is locus habebit aquam item si uasum ex creta factum non coctum in ea fossione eadem ratione opertum positum fuerit si is locus aquam habuerit cum apertum fuerit uas umidum erit et iam dissoluetur ab umore uellusque lanae si conlocatum erit in ea fossura insequenti autem  die de eo aqua expressa erit significabit eum locum habere copiam non minus si lucerna concinnata oleique plena et accensa in eo loco operta fuerit conlocata et postero die non erit exusta sed habuerit reliquias olei et enlychnii ipsaque umida inuenietur indicabit eum locum habere aquam ideo quod omnis tepor ad se ducit umores item in eo loco ignis factus si fuerit et percalefacta terra et adusta uaporem nebulosum ex se suscitauerit is locus habebit aquam cum haec ita erunt pertemptata et quae supra scripta sunt signa inuenta tum deprimendus est puteus in eo loco et si erit caput aquae inuentum plures circa sunt fodiendi et per specus in unum locum omnes conducendi haec autem maxime in montibus et regionibus septentrionalibus sunt quaerenda eo quod in his et suauiora et salubriora et copiosiora inueniuntur auersi enim sunt solis cursui et in his locis primum crebrae sunt arbores et siluosae ipsique montes suas habent umbras obstantes et radii solis non directi perueniunt ad terram nec possunt umores exurere interuallaque montium maxime recipiunt imbres et propter siluarum crebritatem niues ab umbris arborum et montium ibi diutius conseruantur deinde liquatae per terrae uenas percolantur et ita perueniunt ad infimas montium radices ex quibus profluentes fontium erumpunt ructus campestribus autem locis contrario non possunt habere copias nam quaecumque sunt non possunt habere salubritatem quod solis uehemens impetus propter nullam obstantiam umbrarum eripit exhauriendo feruens ex planitie camporum umorem et si quae sunt aquae apparentes ex his quod est leuissimum tenuissimumque et subtili salubritate aer auocans dissipat in impetum caeli quaeque grauissimae duraeque et insuaues sunt partes  eae in fontibus campestribus relinquuntur itaque quae ex imbribus aqua colligitur salubriores habet uirtutes quod eligitur ex omnibus fontibus leuissimis subtilibusque tenuitatibus deinde per aeris exercitationem percolata tempestatibus liquescendo peruenit ad terram etiamque non crebriter in campis confluunt imbres sed in montibus aut ad ipsos montes ideo quod umores ex terra matutino solis ortu moti cum sunt egressi in quamcumque partem caeli sunt proclinati trudunt aera deinde cum sunt moti propter uacuitatem loci post se recipiunt aeris ruentis undas aer autem qui ruit trudens quocumque umorem per uim spiritus impetus et undas crescentes facit uentorum a uentis autem quocumque feruntur umores conglobati ex fontibus et fluminibus et paludibus et pelago cum tepores solis colligunt et exhauriunt et ita tollunt in altitudinem nubes deinde cum aeris unda nitentes cum peruentum ad montes ab eorum offensa et procellis propter plenitatem et grauitatem liquescendo disparguntur et ita diffunditur in terras uaporem autem et nebulas et umores ex terra nasci haec uidetur efficere ratio quod ea habet in se et calores feruidos et spiritus inmanes refrigerationesque et aquarum magnam multitudinem ex eo cum refrigeratum noctu sol oriens impetu tangit orbem terrae et uentorum flatus oriuntur per tenebras ab umidis locis egrediuntur in altitudinem nubes aer autem cur a sole percalefactus cum rationibus tollit ex terra umores licet ex balineis exemplum capere nullae enim camerae quae sunt caldariorum supra se possunt habere fontes sed caelum quod est ibi ex praefurniis ab ignis uapore percalefactum corripit ex  pauimentis aquam et aufert secum in camararum curuaturas et sustinet ideo quod semper uapor calidus in altitudinem se trudit et primo non remittit propter breuitatem simul autem plus umoris habet congestum non potest sustinere propter grauitatem sed stillat supra lauantium capita item eadem ratione caelestis aer cum ab sole percepit calorem ex omnibus locis hauriendo tollit umores et congregat ad nubes ita enim terra feruore tacta eicit umores ut etiam corpus hominis ex calore emittit sudores indices autem sunt eius rei uenti ex quibus qui a frigidissimis partibus ueniunt procreati septentrio et aquilo extenuatos siccitatibus in aere flatus spirant auster uero et reliqui qui a solis cursu impetum faciunt sunt umidissimi et semper adportant imbres quod percalefacti ab regionibus feruidis adueniunt et omnibus terris lambentes eripiunt umores et ita eos profundunt ad septentrionales regiones haec autem sic fieri testimonio possunt esse capita fluminum quae orbe terrarum chorographiis picta itemque scripta plurima maximaque inueniuntur egressa ad septentrionem primumque in india ganges et indus ab caucaso monte oriuntur syria tigris et euphrates asiae item ponto borysthenes hypanis tanais colchis phasis gallia rhodanus celtica rhenus citra alpis timauos et padus italia tiberis maurusia quam nostri mauretaniam appellant ex monte atlante dyris qui ortus ex septentrionali regione progreditur per occidentem ad lacum eptagonum et mutato nomine dicitur agger deinde ex  lacu eptabolo sub montes desertos subterfluens per meridiana loca manat et influit in paludem quae appellatur circumcingit meroen quod est aethiopum meridianorum regnum ab hisque paludibus se circumagens per flumina astansobam et astoboam et alia plura peruenit per montes ad cataractam ab eoque se praecipitans per septentrionalem peruenit inter elephantida et syenen thebaicosque in aegyptum campos et ibi nilus appellatur ex mauretania autem caput nili profluere ex eo maxime cognoscitur quod ex altera parte montis atlantis alia capita item profluentia ad occidentem oceanum petunt ibique nascuntur ichneumones crocodili aliae similes bestiarum pisciumque naturae praeter hippopotamos ergo cum omnia flumina magnitudinibus in orbis terrarum descriptionibus a septentrione uideantur profluere afrique campi qui sunt in meridianis partibus subiecti solis cursui latentes penitus habeant umores nec fontes crebros amnesque raros relinquitur uti multo meliora inueniantur capita fontium quae ad septentrionem aut aquilonem spectant nisi si inciderint in sulphurosum locum aut aluminosum seu bituminosum tunc enim permutantur et aut calidae aquae aut frigidae odore malo et sapore profundunt fontes neque enim calidae aquae est ulla proprietas sed frigida aqua cum incidit percurrens in ardentem locum efferuescit et percalefacta egreditur per uenas extra terram ideo diutius non potest permanere sed breui spatio fit frigida namque si naturaliter esset calida non refrigeraretur calor eius sapor autem et odor et color eius non restituitur quod intinctus et commixtus est propter naturae raritatem  sunt autem etiam nonnulli fontes calidi ex quibus profluit aqua sapore optimo quae in potione ita est suauis uti nec fontalis ab camenis nec marcia saliens desideretur haec autem ab natura perficiuntur his rationibus cum in imo per alumen aut bitumen seu sulphur ignis excitatur ardore percandefacit terram quae est supra se item feruidum emittit in superiora loca uaporem et ita si qui in is locis qui sunt supra fontes dulcis aquae nascuntur offensi eo uapore efferuescunt inter uenas et ita profluunt incorrupto sapore sunt etiam odore et sapore non bono frigidi fontes qui ab inferioribus locis penitus orti per loca ardentia transeunt et ab eo per longum spatium terrae percurrentes refrigerati perueniunt supra terram sapore odore coloreque corrupto uti in tiburtina uia flumen albula et in ardeatino fontes frigidi eodem odore qui sulphurati dicuntur et reliquis locis similibus hi autem cum sunt frigidi ideo uidentur aspectu feruere quod cum in ardentem locum alte penitus inciderunt umore et igni inter se congruentibus offensa uehementi fragore ualidos recipiunt in se spiritus et ita inflati ui uenti coacti bullientes crebre per fontes egrediuntur ex his autem qui non sunt aperti sed grumis aut saxis continentur per angustas uenas uehementia spiritus extruduntur ad summos grumorum tumulos itaque qui putant se altitudine qua sunt grumi capita fontium posse habere cum aperiunt fossuras latius decipiuntur namque uti aeneum uas non in summis labris plenum sed aquae mensurae suae capacitatis habens e tribus duas partes operculumque in eo conlocatum cum ignis uehementi feruore tangatur percalefieri cogit aquam ea autem propter naturalem raritatem in se recipiens feruoris uali  dam inflationem non modo implet uas sed spiritibus extollens operculum et crescens abundat sublato autem operculo emissis inflationibus in aere patenti rursus ad suum locum residit ad eundem modum ea capita fontium cum sunt angustiis compressa ruunt in summo spiritus aquae bullitus simul autem sunt latius aperti exanimati per raritates liquidae potestatis residunt et restituuntur in libramenti proprietatem omnis autem aqua calida ideo quod est medicamentosa quod in prauis rebus percocta aliam uirtutem recipit ad usum namque sulphurosi fontes neruorum labores reficiunt percalefaciendo exurendoque caloribus e corporibus umores uitiosos aluminosi autem cum dissoluta membra corporum paralysi aut aliqua ui morbi receperunt fouendo per patentes uenas refrigerationem contraria caloris ui reficiunt et hoc continenter restituuntur in antiquam membrorum curationem bituminosi autem interioris corporis uitia potionibus purgando solent mederi est autem aquae frigidae genus nitrosum uti pinnae uestinae cutiliis aliisque locis similibus quae potionibus depurgat per aluumque transeundo etiam strumarum minuit tumores ubi uero aurum argentum ferrum aes plumbum reliquaeque res earum similes fodiuntur fontes inueniuntur copiosi sed hi maxime sunt uitiosi habent enim uti aquae calidae sulphur alumen bitumen faecem quae per potiones cum in corpus iniit et per uenas permanando neruos attingit et artus eos durat inflando igitur nerui inflatione turgentes e longitudine contrahuntur et ita aut neruicos aut podagricos efficiunt homines ideo quod ex durissimis  et spissioribus rigidissimisque rebus intinctas habent uenarum raritates aquae autem species est quae cum habeat non satis perlucidas    et ipsa uti flos natat in summo colore similis uitri purpurei haec maxime considerantur athenis ibi enim ex eiusmodi locis et fontibus in asty et ad portum piraeum ducti sunt salientes e quibus bibit nemo propter eam causam sed lauationibus et reliquis rebus utuntur bibunt autem ex puteis et ita uitant eorum uitia troezeni non potest id uitari quod omnino aliud genus aquae non reperitur nisi quod cibdeli habeant itaque in ea ciuitate aut omnes aut maxima parte sunt pedibus uitiosi cilicia uero ciuitate tarso flumen est nomine cydnos in quo podagrici crura macerantes leuantur dolore sunt autem et alia multa genera quae habent suas proprietates ut in sicilia flumen est himeras quod a fonte cum est progressum diuiditur in duas partes quae pars profluit contra etruriam quod per terrae dulcem sucum percurrit est infinita dulcedine quae altera parte per eam terram currit unde sal foditur salsum habet saporem item paraetonio et quod est iter ad ammonem et casio ad aegyptum lacus sunt palustres qui ita sunt salsi ut habeant insuper se salem congelatum sunt autem et aliis pluribus locis et fontes et flumina et lacus qui per salifodinas percurrentes necessario salsi perficiuntur alii autem per pingues terrae uenas profluentes uncti oleo fontes erumpunt uti solis quod oppidum est ciliciae flumen nomine liparis in quo natantes aut lauantes ab ipsa aqua unguntur similiter aethiopiae lacus est qui unctos homines efficit qui in eo natauerint et india qui  sereno caelo emittit olei magnam multitudinem item carthagini fons in quo natat insuper oleum odore uti scobe citreo quo oleo etiam pecora solent ungere zacyntho et circa dyrrachium et apolloniam fontes sunt qui picis magnam multitudinem cum aqua euomunt babylone lacus amplissima magnitudine qui limnh asfaltitis appellatur habet supra natans liquidum bitumen quo bitumine et latere testaceo structum murum samiramis circumdedit babyloni item iope in syria arabiaque nomadum lacus sunt inmani magnitudine qui emittunt bituminis maximas moles quas diripiunt qui habitant circa id autem non est mirandum nam crebrae sunt ibi lapidicinae bituminis duri cum ergo per bituminosam terram uis erumpit aquae secum extrahit et cum sit egressa extra terram secernitur et ita reicit ab se bitumen etiamque est in cappadocia in itinere quod est inter mazaca et tyana lacus amplus in quem lacum pars siue harundinis siue alii generis si demissa fuerit et postero die exempta ea pars quae fuerit exempta inuenietur lapidea quae autem pars extra aquam manserit permanet in sua proprietate ad eundem modum hierapoli phrygiae efferuet aquae calidae multitudo e quibus circum hortos et uineas fossis ductis inmittitur haec autem efficitur post annum crusta lapidea ita quotannis dextra ac sinistra margines ex terra faciundo inducunt eam et efficiunt his crustis in agris saepta hoc autem ita uidetur naturaliter fieri quod in is locis et ea terra quibus is nascitur sucus subest coaguli naturae similis deinde cum commixta uis egre  ditur per fontes extra terram a solis et aeris calore cogitur congelari ut etiam in areis salinarum uidetur item sunt ex amaro suco terrae fontes exeuntes uehementer amari ut in ponto est flumen hypanis is a capite profluit circiter milia xl sapore dulcissimo deinde cum peruenit ad locum qui est ab ostio ad milia clx admiscetur ei fonticulus oppido quam paruulus is cum in eum influit tunc tantam magnitudinem fluminis facit amaram ideo quod per id genus terrae et uenas unde sandaracam fodiunt ea aqua manando perficitur amara haec autem dissimilibus saporibus a terrae proprietate perficiuntur uti etiam in fructibus uidetur si enim radices arborum aut uitium aut reliquorum seminum non ex terrae proprietatibus sucum capiendo ederent fructus uno genere essent in omnibus locis et regionibus omnium sapores sed animaduertimus insula lesbo uinum protropum maeonia catacecaumeniten lydia tmoliten sicilia mamertinum campania falernum terracina et fundis caecubum reliquisque locis pluribus innumerabili multitudine genera uini uirtutesque procreari quae non aliter possunt fieri nisi cum terrenus umor suis proprietatibus saporis in radicibus sit infusus enutrit materiam per quam egrediens ad cacumen profundat proprium loci et generis sui in fructus saporem quodsi terra generibus umorum non esset dissimilis et disparata non tantum in syria et arabia in harundinibus et iuncis herbisque omnibus essent odores neque arbores turiferae neque piperis darent  bacas nec murrae glaebulae nec cyrenis in ferulis laser nasceretur sed in omni terra regionibus eodem genere omnia procrearentur has autem uarietates terrae umoris qualitatis regionibus et locis inclinatio mundi et solis impetus propius aut longius cursum faciendo tales efficit nec solum in his rebus sed etiam in pecoribus et armentis haec non ita similiter efficerentur nisi proprietates singularum terrarum umorum in regionibus ad solis potestatem temperarentur sunt enim boeotiae flumina cephisos et melas lucanis crathis troia xanthus inque agris clazomeniorum et erythraeorum et laodicensium fontes ad ea flumina cum pecora suis temporibus anni parantur ad conceptionem partus per id tempus adiguntur eo cotidie potum ex eoque quamuis sint alba procreant aliis locis leucophaea aliis locis pulla aliis coracino colore ita proprietas liquoris cum init in corpus proseminat intinctam sui cuiusque generis qualitatem igitur quod in campis troianis proxime flumen armenta rufa et pecora leucophaea nascuntur ideo id flumen ilienses xanthum appellauisse dicuntur etiamque inueniuntur aquae genera mortifera quae per maleficum sucum terrae percurrentia recipiunt in se uim uenenatam uti fuisse dicitur terracinae fons qui uocabatur neptunius ex quo qui biberant inprudentes uita priuabantur quapropter antiqui eum obstruxisse dicuntur et chrobsi thracia lacus ex quo non solum qui  biberint moriuntur sed etiam qui lauerint item in thessalia fons est profluens ex quo fonte nec pecus ullum gustat nec bestiarum genus ullum propius accedit ad quem fontem proxime est arbor florens purpureo colore non minus in macedonia quo loci sepultus est euripides dextra ac sinistra monumenti aduenientes duo riui concurrunt in unum e quibus ad unum accumbentes uiatores pransitare solent propter aquae bonitatem ad riuum autem qui est ex altera parte monumenti nemo accedit quod mortiferam aquam dicitur habere item est in arcadia nonacris nominata terrae regio quae habet in montibus ex saxo stillantes frigidissimos umores haec autem aqua stugos udwr nominatur quam neque argenteum neque aeneum nec ferreum uas potest sustinere sed dissilit et dissipatur conseruare autem eam et continere nihil aliud potest nisi mulina ungula qua etiam memoratur ab antipatro in prouinciam ubi erat alexander per iollam filium perlata esse et ab eo ea aqua regem esse necatum item alpibus in cottii regno est aqua ex qua qui gustant statim concidunt agro autem falisco uia campana in campo corneto est lucus in quo fons oritur ibique auium et lacertarum reliquarumque serpentium ossa iacentia apparent item sunt nonnullae acidae uenae fontium uti lyncesto et in italia uelino campania teano aliisque locis pluribus quae hanc habent uirtutem uti calculos in uesicis qui nascuntur in corporibus hominum potionibus discutiant fieri autem hoc naturaliter ideo uidetur quod acer et acidus sucus subest in ea terra per quam egredientes  uenae intinguntur acritudine et ita cum in corpus inierunt dissipant quae ex aquarum subsidentia in corporibus et concrescentia offenderunt quare autem discutiantur ex acidis eae res sic possumus animaduertere ouum in aceto si diutius positum fuerit cortex eius mollescet et dissoluetur item plumbum quod est lentissimum et grauissimum si in uase conlocatum fuerit et in eo acetum suffusum id autem opertum et oblitum erit efficietur uti plumbum dissoluatur et fiat cerussa eisdem rationibus aes quod etiam solidiore est natura similiter curatum si fuerit dissipabitur et fiet aerugo item margarita non minus saxa silicea quae neque ferrum neque ignis potest per se dissoluere cum ab igni sunt percalefacta aceto sparso dissiliunt et dissoluuntur ergo cum has res ante oculos ita fieri uideamus ratiocinemur isdem rationibus ex acidis propter acritudinem suci etiam calculosos e natura rerum similiter posse curari sunt autem etiam fontes uti uino mixti quemadmodum est unus paphlagoniae ex quo eam aquam sine uino potantes fiunt temulenti aequiculis autem in italia et in alpibus natione medullorum est genus aquae quam qui bibunt efficiuntur turgidis gutturibus arcadia uero ciuitas est non ignota clitor in cuius agris est spelunca profluens aqua e qua qui biberint fiunt abstemii ad eum autem fontem epigramma est in lapide inscriptum hac sententia uersibus graecis eam non esse idoneam ad lauandum sed etiam inimicam uitibus quod apud eum fontem melampus sacrificiis purgauisset rabiem proeti filiarum restituissetque earum uirginum mentes in pristinam sanitatem epigramma autem est id quod est subscriptum  agrota sun poimnais to meshmbrinon hn se barunh diyos an esxatias kleitoros erxomenon tais men apo krhnhs arusai poma kai para numfais udriasin sthson pan to son aipolion alla su mht epi loutra balhs xroi mh se kai aurh phmhnh terpnhs entos eonta meqhs feuge d emhn phghn misampelon enqa melampous lusamenos lusshs proitidas artemeas panta kaqarmon ebayen apokrufon eut ar ap argous ourea trhxeihs hluqen arkadihs item est in insula cia fons e quo qui inprudentes biberint fiunt insipientes et ibi est epigramma insculptum ea sententia iucundam eam esse potionem fontis eius sed qui biberit saxeos habiturum sensus sunt autem uersus hi  hdeia yuxrou pomatos libas hn anaballei phgh all anoos petros o thsde piwn susis autem in qua ciuitate est regnum persarum fonticulus est ex quo qui biberint amittunt dentes item in eo est scriptum epigramma quod significat hanc sententiam egregiam esse aquam ad lauandum sed ea si bibatur excutere e radicibus dentes et huius epigrammatos sunt uersus graece udata kranaenta blepeis cene twn apo xersin loutra men anqrwpois ablabh estin exein hn de labhs koilou botanhdeos aglaon udwr akra monon dolixou xeileos ayamenos authmar pristhres epi xqoni daitos odontes piptousin genuwn orfana qentes edh sunt etiam nonnullis locis fontium proprietates quae procreant qui ibi nascuntur egregiis uocibus ad cantandum uti tarso magnesiae aliis eiusmodi regionibus etiamque zama est ciuitas afrorum cuius moenia rex iuba duplici muro saepsit ibique regiam domum sibi constituit ab ea milia passus xx est oppidum ismuc cuius agrorum regiones incredibili finitae sunt terminatione cum esset enim africa parens et nutrix ferarum bestiarum  maxime serpentium in eius agris oppidi nulla nascitur et si quando adlata ibi ponatur statim moritur neque id solum sed etiam terra ex his locis si alio translata fuerit et ibi id genus terrae etiam balearibus dicitur esse sed aliam mirabiliorem uirtutem ea habet terra quam ego sic accepi gaius iulius masinissae filius cuius erant totius oppidi agrorum possessiones cum patre caesare militauit is hospitio meo est usus ita cotidiano conuictu necesse fuerat de philologia disputare interim cum esset inter nos de aquae potestate et eius uirtutibus sermo exposuit esse in ea terra eiusmodi fontes ut qui ibi procrearentur uoces ad cantandum egregias haberent ideoque semper transmarinos catlastros emere formosos et puellas maturas eosque coniungere ut qui nascerentur ex his non solum uoce egregia sed etiam forma essent non inuenusta cum haec tanta uarietas sit disparibus rebus natura distributa    quod humanum corpus est ex aliqua parte terrenum in eo autem multa genera sunt umorum uti sanguinis lactis sudoris urinae lacrimarum ergo si in parua particula terreni tanta discrepantia inuenitur saporum non est mirandum si tanta in magnitudine terrae innumerabiles sucorum reperientur uarietates per quarum uenas aquae uis percurrens tincta peruenit ad fontium egressus et ita ex eo dispares uariique perficiuntur in propriis generibus fontes propter locorum discrepantiam et regionum qualitates terrarumque dissimiles proprietates ex his autem rebus sunt nonnulla quae ego per me perspexi cetera in libris graecis scripta inueni quorum scriptorum hi sunt auctores theophrastos timaeus posidonios hegesias herodotus aristides metrodorus qui magna uigilantia et infinito studio locorum proprietates regionum qualitates aquarum uirtutes ab inclinatione  caeli ita esse distributas scriptis dedicauerunt quorum secutus ingressus in hoc libro perscripsi quae satis esse putaui de aquae uarietatibus quo facilius ex his praescriptionibus eligant homines aquae fontes quibus ad usum salientes possint ad ciuitates municipiaque perducere nulla enim ex omnibus rebus tantas habere uidetur ad usum necessitates quantas aqua ideo quod omnium animalium natura si frumenti fructu priuata fuerit arbustiuo aut carne aut piscatu aut etiam qualibet ex his reliquis rebus escarum utendo poterit tueri uitam sine aqua uero nec corpus animalium nec ulla cibi uirtus potest nasci nec tueri nec parari quare magna diligentia industriaque quaerendi sunt et eligendi fontes ad humanae uitae salubritatem expertiones autem et probationes eorum sic sunt prouidendae si erunt profluentes et aperti antequam duci incipiantur aspiciantur animoque aduertantur qua membratura sint qui circa eos fontes habitant homines et si erunt corporibus ualentibus coloribus nitidis cruribus non uitiosis non lippis oculis erunt probatissimi item si fons nouus fossus fuerit et in uas corinthium siue alterius generis quod erit ex aere bono ea aqua sparsa maculam non fecerit optima est itemque in aeneo si ea aqua deferuefacta et postea requieta et defusa fuerit neque in eius aenei fundo harena aut limus inuenietur ea aqua erit item probata item si legumina in uas cum ea aqua coniecta ad ignem posita celeriter percocta fuerint indicabunt aquam esse bonam et salubrem non etiam minus ipsa aqua quae erit in fonte si fuerit limpida et perlucida quoque peruenerit aut profluxerit muscus non nascetur neque iuncus neque inquinatus ab aliquo inquinamento is locus fuerit sed puram habuerit  speciem indicabitur his signis esse tenuis et summa salubritate nunc de perductionibus ad habitationes moeniaque ut fieri oporteat explicabo cuius ratio est prima perlibratio libratur autem dioptris aut libris aquariis aut chorobate sed diligentius efficitur per chorobaten quod dioptrae libraeque fallunt chorobates autem est regula longa circiter pedum uiginti ea habet ancones in capitibus extremis aequali modo perfectos inque regulae capitibus ad normam coagmentatos et inter regulam et ancones a cardinibus compacta transuersaria quae habent lineas ad perpendiculum recte descriptas pendentiaque ex regula perpendicula in singulis partibus singula quae cum regula est conlocata aeque tangendo aeque ac pariter lineas descriptionis indicant libratam conlocationem sin autem uentus interpellauerit et motionibus lineae non potuerint certam significationem facere tunc habeat in superiore parte canalem longum pedes u latum digitum altum sesquidigitum eoque aqua infundatur et si aequaliter aqua canalis summa labra tanget scietur esse libratum item eo chorobate cum perlibratum ita fuerit scietur quantum habuerit fastigii fortasse qui archimedis libros legit dicet non posse fieri ueram ex aqua librationem quod ei placet aquam non esse libratam sed sphaeroides habere schema et ibi habere centrum quo loci habet orbis terrarum hoc autem siue plana est aqua seu sphaeroides necesse est ad extrema capita dextra ac sinistra cum librata regula erit pariter sustinere regulam aquam sin autem proclinatum habuerit regulae canalem erit ex una  parte quae erit altior non in summis labris aqua necesse est enim quocumque aqua sit infusa in medio inflationem curuaturamque habere sed capita dextra ac sinistra inter se librata esse exemplar autem chorobati erit in extremo uolumine descriptum et si erit fastigium magnum facilior erit decursus aquae sin autem interualla erunt lacunosa substructionibus erit succurrendum ductus autem aquae fiunt generibus tribus riuis per canales structiles aut fistulis plumbeis seu tubulis fictilibus quorum hae sunt rationes si canalibus ut structura fiat quam solidissima solumque riui libramenta habeat fastigata ne minus in centenos pedes sicilico eaeque structurae confornicentur ut minime sol aquam tangat cumque uenerit ad moenia efficiatur castellum et castello coniunctum ad recipiendam aquam triplex inmissarium conlocenturque in castello tres fistulae aequaliter diuisae intra receptacula coniuncta uti cum abundauerit ab extremis in medium receptaculum redundet ita in medio ponentur fistulae in omnes lacus et salientes ex altero in balneas uectigal quotannis populo praestent ex quibus tertio in domus priuatas ne desit in publico non enim poterint auertere cum habuerint a capitibus proprias ductiones haec autem quare diuisa constituerim hae sunt causae uti qui priuatim ducent in domos uectigalibus tueantur per publicanos aquarum ductus sin autem medii montes erunt inter moenia et caput fontis sic erit faciendum uti specus fodiantur sub terra librenturque ad  fastigium quod supra scriptum est et si tofus erit aut saxum in suo sibi canalis excidatur sin autem terrenum aut harenosum erit solum et parietes cum camara in specu struantur et ita perducatur puteique ita sint facti uti inter duos sit actus sin autem fistulis plumbeis ducetur primum castellum ad caput struatur deinde ad copiam aquae lumen fistularum constituatur eaeque fistulae e castello conlocentur ad castellum quod erit in moenibus fistulae ne minus longae pedum denum fundantur quae si centenariae erunt pondus habeant in singulas pondo mcc si octogenariae pondo dcccclx si quinquagenariae pondo dc quadragenariae pondo cccclxxx tricenariae pondo ccclx uicenariae pondo ccxl quinum denum pondo clxxx denum pondo cxx octonum pondo c quinariae pondo lx e latitudine autem lamnarum quot digitos habuerint antequam in rotundationem flectantur magnitudinum ita nomina concipiunt fistulae namque quae lamna fuerit digitorum quinquaginta cum fistula perficietur ex ea lamna uocabitur quinquagenaria similiterque reliquae ea autem ductio quae per fistulas plumbeas est futura hanc habebit expeditionem quodsi caput habeat libramenta ad moenia montesque medii non fuerint altiores ut possint interpellare sed interualla necesse est substruere ad libramenta quemadmodum in riuis et canalibus sin autem non longa erit circumitio circumductionibus sin autem ualles erunt perpetuae in declinato loco cursus dirigentur cum uenerint ad imum non alte substruitur ut sit libramentum quam longissimum hoc autem erit uenter quod graeci appellant koilian deinde cum uenerit aduersus cliuum ex longo spatio uentris leniter tumescit ut exprimatur  in altitudinem summi cliui quodsi non uenter in uallibus factus fuerit nec substructum ad libram factum sed geniculus erit erumpet et dissoluet fistularum commissuras etiam in uentre colliquiaria sunt facienda per quae uis spiritus relaxetur ita per fistulas plumbeas aquam qui ducent his rationibus bellissime poterunt efficere quod et decursus et circumductiones et uentres et expressus hac ratione possunt fieri cum habebunt a capitibus ad moenia fastigii libramenta item inter actus ducentos non est inutile castella conlocari ut si quando uitium aliqui locus fecerit non totum omneque opus contundatur et in quibus locis sit factum facilius inueniatur sed ea castella neque in decursu neque in uentris planitia neque in expressionibus neque omnino in uallibus sed in perpetua fiant aequalitate sin autem minore sumptu uoluerimus sic est faciendum tubuli crasso corio ne minus duorum digitorum fiant sed ita hi tubuli ex una parte sint lingulati ut alius in alium inire conuenireque possint coagmenta autem eorum calce uiua ex oleo subacta sunt inlinienda et in declinationibus libramenti uentris lapis est ex saxo rubro in ipso geniculo conlocandus isque perterebratus uti ex decursu tubulus nouissimus in lapide coagmentetur et primus ex librati uentris ad eundem modum aduersum cliuum et nouissimus librati uentris in cauo saxi rubri haereat et primus expressionis ad eundem modum coagmentetur ita librata planitia tubulorum ad decursus et expressiones non extolletur namque uehemens spiritus in aquae ductione solet nasci ita ut etiam saxa perrumpat nisi primum leniter et parce a capite aqua inmittatur et in geniculis  aut uersuris alligationibus aut pondere saburra contineatur reliqua omnia uti fistulis plumbeis ita sunt conlocanda item cum primo aqua a capite inmittitur ante fauilla inmittetur uti coagmenta si qua sunt non satis oblita fauilla oblinantur habent autem tubulorum ductiones ea commoda primum in opere quod si quod uitium factum fuerit quilibet id potest reficere etiamque multo salubrior est ex tubulis aqua quam per fistulas quod plumbum uidetur esse ideo uitiosum quod ex eo cerussa nascitur haec autem dicitur esse nocens corporibus humanis ita quod ex eo procreatur si id est uitiosum non est dubium quin ipsum quoque non sit salubre exemplar autem ab artificibus plumbariis possumus accipere quod palloribus occupatos habent corporis colores namque cum fundendo plumbum flatur uapor ex eo insidens corporis artus et in diem exurens eripit ex membris eorum sanguinis uirtutes itaque minime fistulis plumbeis aqua duci uidetur si uolumus eam habere salubrem saporemque meliorem ex tubulis esse cotidianus potest indicare uictus quod omnes et structas cum habeant uasorum argenteorum mensas tamen propter saporis integritatem fictilibus utuntur sin autem fontes non sunt unde ductiones aquarum faciamus necesse est puteos fodere in puteorum autem fossionibus non est contemnenda ratio sed acuminibus sollertiaque magna naturales rerum rationes considerandae quod habet multa uariaque terra in se genera est enim uti reliquae res ex quattuor principiis composita et primum est ipsa terrena habetque ex umore aquae fontes item calores unde etiam sulphur alumen bitumen nasci  tur aerisque spiritus inmanes qui cum graues per interuenia fistulosa terrae perueniunt ad fossionem puteorum et ibi homines offendunt fodientes ui naturali uaporis obturant eorum naribus spiritus animales ita qui non celerius inde effugiunt ibi interimuntur hoc autem quibus rationibus caueatur sic erit faciendum lucerna accensa demittatur quae si permanserit ardens sine periculo descendetur sin autem eripietur lumen a ui uaporis tunc secundum puteum dextra ac sinistra defodiantur aestuaria ita quemadmodum per nares spiritus ex aestuariis dissipabuntur cum haec sic explicata fuerint et ad aquam erit peruentum tunc saepiatur assa structura ne obturentur uenae sin autem loca dura erunt aut nimium uenae penitus fuerint tunc signinis operibus ex tectis aut superioribus locis excipiendae sunt copiae in signinis autem operibus haec sunt facienda uti harena primum purissima asperrimaque paretur caementum de silice frangatur ne grauius quam librarium calx quam uehementissima mortario mixta ita ut quinque partes harenae ad duas respondeant eorum fossa ad libramentum altitudinis quod est futurum calcetur uectibus ligneis ferratis parietibus calcatis in medio quod erit terrenum exinaniatur ad libramentum infimum parietum hoc exaequato solum calcetur ad crassitudinem quae constituta fuerit ea autem si duplicia aut triplicia facta fuerint uti percolationibus transmutari possint multo salubriorem et suauiorem aquae usum efficient limus enim cum habuerit quo subsidat limpidior fiet et sine odoribus  conseruabit saporem si non salem addi necesse erit et extenuari quae potui de aquae uirtute et uarietate quasque habeat utilitates quibusque rationibus ducatur et probetur in hoc uolumine posui de gnomonicis uero rebus et horologiorum rationibus insequenti perscribam liber nonus nobilibus athletis qui olympia pythia isthmia nemea uicissent graecorum maiores ita magnos honores constituerunt uti non modo in conuentu stantes cum palma et corona ferant laudes sed etiam cum reuertantur in suas ciuitates cum uictoria triumphantes quadrigis in moenia et in patrias inuehantur e reque publica perpetua uita constitutis uectigalibus fruantur cum ergo id animaduertam admiror quid ita non scriptoribus eidem honores etiamque maiores sint tributi qui infinitas utilitates aeuo perpetuo omnibus gentibus praestant id enim magis erat institui dignum quod athletae sua corpora exercitationibus efficiunt fortiora scriptores non solum suos sensus sed etiam omnium cum libris ad discendum et animos exacuendos praeparant praecepta quid enim milo crotoniates quod fuit inuictus prodest hominibus aut ceteri qui eo genere fuerunt uictores nisi quod dum uixerunt ipsi inter suos ciues habuerunt nobilitatem pythagorae uero praecepta democriti platonis aristotelis ceterorumque sapientium cotidiana perpetuis industriis culta non solum suis ciuibus sed etiam omnibus gentibus recentes et floridos edunt fructus e quibus qui a teneris aetatibus doctrinarum abundantia satiantur optimos habent sapientiae sensus instituunt ciuitatibus humanitatis  mores aequa iura leges quibus absentibus nulla potest esse ciuitas incolumis cum ergo tanta munera ab scriptorum prudentia priuatim publiceque fuerint hominibus praeparata non solum arbitror palmas et coronas his tribui oportere sed etiam decerni triumphos et inter deorum sedes eos dedicandos iudicari eorum autem cogitata utiliter hominibus ad uitam explicandam e pluribus singula paucorum uti exempla ponam quae recognoscentes necessario his tribui honores oportere homines confitebuntur et primum platonis e multis ratiocinationibus utilissimis unam quemadmodum ab eo explicata sit ponam locus aut ager paribus lateribus si erit quadratus eumque oportuerit duplicare quod opus fuerit genere numeri quod multiplicationibus non inuenitur eo descriptionibus linearum emendatius reperitur est autem eius rei haec demonstratio quadratus locus qui erit longus et latus pedes denos efficit areae pedes c si ergo opus fuerit eum duplicare id est pedum cc item e paribus lateribus facere quaerendum erit quam magnum latus eius quadrati fiat ut ex eo cc pedes duplicationibus areae respondeant id autem numero nemo potest inuenire namque si xiiii constituentur erunt multiplicati pedes cxcui si xu pedes ccxxu ergo quoniam id non explicatur numero in eo quadrato longo et lato pedes x quod fuerit linea ab angulo ad angulum diagonios perducatur uti diuidantur duo trigona aequa magnitudine singula areae pedum quinquagenum ad eiusque lineae diagonalis longitudinem locus quadratus paribus lateribus describatur ita quam magna duo trigona in minore quadrato quinquagenum pedum linea diagonio fuerint designata eadem magnitudine et eodem pedum numero quattuor in maiore  erunt effecta hac ratione duplicatio grammicis rationibus ab platone uti schema subscriptum est in ima pagina explicata est item pythagoras normam sine artificis fabricationibus inuentam ostendit et quod magno labore fabri normam facientes uix ad uerum perducere possunt id rationibus et methodis emendatum ex eius praeceptis explicatur namque si sumantur regulae tres e quibus una sit pedes iii altera pedes iiii tertia pedes u eaeque regulae inter se compositae tangant alia aliam suis cacuminibus extremis schema habentes trigoni deformabunt normam emendatam ad eas autem regularum singularum longitudines si singula quadrata paribus lateribus describantur quod erit trium latus areae habebit pedes uiiii quod iiii xui quod u erit xxu ita quantum areae pedum numerum duo quadrata ex tribus pedibus longitudinis laterum et quattuor efficiunt aeque tantum numerum reddit id unum ex quinque descriptum id pythagoras cum inuenisset non dubitans a musis se in ea inuentione monitum maximas gratias agens hostias dicitur his immolauisse ea autem ratio quemadmodum in multis rebus et mensuris est utilis etiam in aedificiis scalarum aedificationibus uti temperatas habeant graduum librationes est expedita si enim altitudo contignationis ab summa coaxatione ad imum libramentum diuisa fuerit in partes tres erit earum quinque in scalis scaporum iusta longitudine inclinatio quare quam magnae fuerint inter contignationem et imum libramentum altitudinis partes tres quattuor a perpendiculo recedant et ibi conlocentur inferiores calces scaporum ita si erunt  temperatae libratae et graduum ipsarum scalarum erunt conlocationes item eius rei erit subscripta forma archimedis uero cum multa miranda inuenta et uaria fuerint ex omnibus etiam infinita sollertia id quod exponam uidetur esse expressum nimirum hiero enim syracusis auctus regia potestate rebus bene gestis cum auream coronam uotiuam diis inmortalibus in quodam fano constituisset ponendam manupretio locauit faciendam et aurum ad sacomam adpendit redemptori is ad tempus opus manu factum subtiliter regi adprobauit et ad sacomam pondus coronae uisus est praestitisse posteaquam indicium est factum dempto auro tantundem argenti in id coronarium opus admixtum esse indignatus hiero se contemptum esse neque inueniens qua ratione id furtum reprehenderet rogauit archimeden uti in se sumeret sibi de eo cogitationem tunc is cum haberet eius rei curam casu uenit in balineum ibique cum in solium descenderet animaduertit quantum corporis sui in eo insideret tantum aquae extra solium effluere idque cum eius rei rationem explicationis ostendisset non est moratus sed exsiluit gaudio motus de solio et nudus uadens domum uniuersis significabat clara uoce inuenisse quod quaereret nam currens identidem graece clamabat eurhka eurhka tum uero ex eo inuentionis ingressu duas fecisse dicitur massas aequo pondere quo etiam fuerat corona unam ex auro et alteram ex argento cum ita fecisset uas amplum ad summa labra impleuit aquae in quo demisit argenteam massam cuius quanta magnitudo in uasum depressa est tantum aquae effluxit ita exempta massa quanto minus factum fuerat refudit sextario mensus ut eodem modo  quo prius fuerat ad labra aequaretur ita ex eo inuenit quantum pondus argenti ad certam aquae mensuram responderet cum id expertus esset tum auream massam similiter pleno uaso demisit et ea exempta eadem ratione mensura addita inuenit ex aquae numero sextantum minore quanto minus magno corpore eodem pondere auri massa esset quam argenti postea uero repleto uaso in eadem aqua ipsa corona demissa inuenit plus aquae defluxisse in corona quam in aurea eodem pondere massa et ita ex eo quod fuerat plus aquae in corona quam in massa ratiocinatus reprehendit argenti in auro mixtionem et manifestum furtum redemptoris transferatur mens ad archytae tarentini et eratosthenis cyrenaei cogitata hi enim multa et grata a mathematicis rebus hominibus inuenerunt itaque cum in ceteris inuentionibus fuerint grati in eius rei cogitationibus maxime sunt suspecti alius enim alia ratione explicauerunt quod delo imperauerat responsis apollo uti arae eius quantum haberent pedum quadratorum id duplicarentur et ita fore uti qui essent in ea insula tunc religione liberarentur itaque archytas cylindrorum descriptionibus eratosthenes organica mesolabi ratione idem explicauerunt cum haec sint tam magnis doctrinarum iucunditatibus animaduersa et cogamur naturaliter inuentionibus singularum rerum considerantes effectus moueri multas res attendens admiror etiam democriti de rerum natura uolumina et eius commentarium quod inscribitur  xeirokmhtwn in quo etiam utebatur anulo signaretur amolcie est expertus ergo eorum uirorum cogitata non solum ad mores corrigendos sed etiam ad omnium utilitatem perpetuo sunt praeparata athletarum autem nobilitates breui spatio cum suis corporibus senescunt itaque neque cum maxime sunt florentes neque posteritati hi quemadmodum sapientium cogitata hominum uitae prodesse possunt cum uero neque moribus neque institutis scriptorum praestantibus tribuantur honores ipsae autem per se mentes aeris altiora prospicientes memoriarum gradibus ad caelum elatae aeuo inmortali non modo sententias sed etiam figuras eorum posteris cogunt esse notas itaque qui litterarum iucunditatibus instinctas habent mentes non possunt non in suis pectoribus dedicatum habere sicuti deorum sic ennii poetae simulacrum accii autem carminibus qui studiose delectantur non modo uerborum uirtutes sed etiam figuram eius uidentur secum habere praesentem esse item plures post nostram memoriam nascentes cum lucretio uidebuntur uelut coram de rerum natura disputare de arte uero rhetorica cum cicerone multi posterorum cum uarrone conferent sermonem de lingua latina non minus etiam plures philologi cum graecorum sapientibus multa deliberantes secretos cum his uidebuntur habere sermones et ad summam sapientium scriptorum sententiae corporibus absentibus uetustate florentes cum insunt inter consilia et disputationes maiores habent quam praesentium sunt auctoritates omnes itaque caesar his auctoribus fretus sensibus eorum adhibitis et consiliis ea uolumina conscripsi et prioribus septem de aedificiis octauo de aquis  in hoc de gnomonicis rationibus quemadmodum de radiis solis in mundo sunt per umbras gnomonis inuentae quibusque rationibus dilatentur aut contrahantur explicabo ea autem sunt diuina mente comparata habentque admirationem magnam considerantibus quod umbra gnomonis aequinoctialis alia magnitudine est athenis alia alexandriae alia romae non eadem placentiae ceterisque orbis terrarum locis itaque longe aliter distant descriptiones horologiorum locorum mutationibus umbrarum enim aequinoctialium magnitudinibus designantur analemmatorum formae e quibus perficiuntur ad rationem locorum et umbrae gnomonum horarum descriptiones analhmma est ratio conquisita solis cursu et umbrae crescentis ad brumam obseruatione inuenta e qua per rationes architectonicas circinique descriptiones est inuentus effectus in mundo mundus autem est omnium naturae rerum conceptio summa caelumque sideribus et stellarum cursibus conformatum id uoluitur continenter circum terram atque mare per axis cardines extremos namque in his locis naturalis potestas ita architectata est conlocauitque cardines tamquam centra unum a terra inmani spatio in summo mundo ac post ipsas stellas septentrionum alterum trans contra sub terra in meridianis partibus ibique circum eos cardines orbiculos circum centra uti in torno perfecit qui graece poloi nominantur per quos peruolitat sempiterno caelum ita media terra cum mari centri loco naturaliter est conlocata his natura dispositis ita uti septentrionali parte a terra excelsius habeat altitudinem centrum in meridiana autem parte in inferiori  bus locis subiectum a terra obscuretur tunc etiam per medium transuersa et inclinata in meridiem circuli de lata zona xii signis est conformata eorum species stellis dispositis xii partibus peraequatis exprimit depictam ab natura figurationem itaque lucentia cum mundo reliquisque sideribus ornatu circum terram mareque peruolantia cursus perficiunt ad caeli rotunditatem omnia autem uisitata et inuisitata temporum necessitate sunt constituta ex quis sex signa numero supra terram cum caelo peruagantur cetera sub terram subeuntia ab eius umbra obscurantur sex autem ex his semper supra terram nituntur quanta pars enim nouissimi signi depressione coacta uersatione subiens sub terram occultatur tantundem eius contraria e conuersationis necessitate suppressa rotatione circumacta trans locis patentibus ex obscuris egreditur ad lucem namque uis una et necessitas utrimque simul orientem et occidentem perficit ea autem signa cum sint numero xii partesque duodecumas singula possideant mundi uersenturque ab oriente ad occidentem continenter tunc per ea signa contrario cursu luna stella mercurii ueneris ipse sol itemque martis et iouis et saturni ut per graduum ascensionem percurrentes alius alia circumitionis magnitudine ab occidente ad orientem in mundo peruagantur luna die octauo et uicesimo et amplius circiter hora caeli circumitionem percurrens ex quo signo coeperit ire ad id signum reuertendo perficit lunarem mensem sol autem signi spatium quod est duodecuma pars mundi mense uertente uadens transit ita xii mensibus xii signorum interualla peruagando cum redit ad id signum unde coe  perit perficit spatium uertentis anni ex eo quem circulum luna terdecies in xii mensibus percurrit eum sol eisdem mensibus semel permetitur mercurii autem et ueneris stellae circa solis radios uti per centrum eum itineribus coronantes regressus retrorsus et retardationes faciunt etiam stationibus propter eam circinationem morantur in spatiis signorum id autem ita esse maxime cognoscitur ex ueneris stella quod ea cum solem sequatur post occasum eius apparens in caelo clarissimeque lucens uesperugo uocitatur aliis autem temporibus eum antecurrens et oriens ante lucem lucifer appellatur ex eoque nonnumquam plures dies in uno signo commorantur alias celerius ingrediuntur in alterum signum itaque quod non aeque peragunt numerum dierum in singulis signis quantum sunt moratae prius transiliendo celerioribus itineribus perficiunt iustum cursum ita efficitur uti quod demorentur in nonnullis signis nihilominus cum eripiant se ab necessitate morae celeriter consequantur iustam circumitionem iter autem in mundo mercurii stella ita peruolitat uti trecentesimo et sexagensimo die per signorum spatia currens perueniat ad id signum ex quo priore circumlatione coepit facere cursum et ita peraequatur eius iter ut circiter tricenos dies in singulis signis habeat numeri rationem ueneris autem cum est liberata ab inpeditione radiorum solis xxx diebus percurrit signi spatium quod minus quadragenos dies in singulis signis patitur cum stationem fecerit restituit eam summam numeri in uno signo morata ergo totam circinationem in caelo quadringentesimo et octogensimo et quinto die permensa  iterum init signum ex quo signo prius iter facere coepit martis uero circiter sexcentesimo octogensimo tertio siderum spatia peruagando peruenit eo ex quo initium faciendo cursum fecerat ante et in quibus signis celerius percurrit cum stationem fecit explet dierum numeri rationem iouis autem placidioribus gradibus scandens contra mundi uersationem circiter ccclx diebus singula signa permetitur et consistit post annum xi et dies cccxiii et redit in id signum in quo ante xii annos fuerat saturni uero mensibus undetriginta et amplius paucis diebus peruadens per signi spatium anno nono et uicensimo et circiter diebus clx in quo ante tricensimo fuerat anno in id restituitur ex eoque quo minus ab extremo distat mundo tanto maiorem circinationem rotae percurrendo tardior uidetur esse ei autem qui supra solis iter circinationes peragunt maxime cum in trigono fuerint quod is inierit tum non progrediuntur sed regressus facientes morantur doneque cum idem sol de eo trigono in aliud signum transitionem fecerit id autem nonnullis sic fieri placet quod aiunt solem cum longius absit abstantia quadam non lucidis itineribus errantia per ea sidera obscuritatis morationibus inpedire nobis uero id non uidetur solis enim splendor perspicibilis et patens sine ullis obscurationibus est per omnem mundum ut etiam nobis appareant cum faciant eae stellae regressus et morationes ergo si tantis interuallis nostra species potest id animaduertere quid ita diuinitatibus splendoribusque astrorum iudicamus obscuritates obici posse ergo potius ea ratio nobis constabit quod feruor quemadmodum omnes res euocat et  ad se ducit ut etiam fructus e terra surgentes in altitudinem per calorem uidemus non minus aquae uapores a fontibus ad nubes per arcus excitari eadem ratione solis impetus uehemens radiis trigoni forma porrectis insequentes stellas ad se perducit et ante currentes ueluti refrenando retinendoque non patitur progredi sed ad se regredi in alterius trigoni signum esse fortasse desiderabitur quid ita sol quinto a se signo potius quam secundo aut tertio quae sunt propiora facit in his feruoribus retentiones ergo quemadmodum id fieri uideatur exponam eius radii in mundo uti trigoni paribus lateribus formae lineationibus extenduntur id autem nec plus nec minus est ad quintum ab eo signo igitur si radii per omnem mundum fusi circinationibus uagarentur neque extentionibus porrecti ad trigoni formam linearentur propiora flagrarent id autem etiam euripides graecorum poeta animaduertisse uidetur ait enim quae longius a sole essent haec uehementius ardere propiora uero eum temperata habere itaque scribit in fabula phaethonte sic kaiei ta porrw tagguqen d eukrat exei si ergo res et ratio et testimonium poetae ueteris id ostendit non puto aliter oportere iudicari nisi quemadmodum de ea re supra scriptum habemus iouis autem inter martis et saturni circinationem currens maiorem quam mars minorem quam saturnus peruolat cursum item reliquae stellae quo maiore absunt spatio ab extremo caelo proxumamque habent terrae cir  cinationem celerius peruagari uidentur quod quaecumque earum minorem circinationem peragens saepius subiens praeterit superiorem quemadmodum si in rota qua figuli utuntur inpositae fuerint septem formicae canalesque totidem in rota facti sint circum centrum imo adcrescentes ad extremum in quibus hae cogantur circinationem facere uerseturque rota in alteram partem necesse erit eas contra rotae uersationem nihilominus aduersus itinera perficere et quae proximum centrum habuerit celerius peruagari quaeque extremum orbem rotae peragat etiamsi aeque celeriter ambulet propter magnitudinem circinationis multo tardius perficere cursum similiter astra nitentia contra mundi cursum suis itineribus perficiunt circumitum sed caeli uersatione redundationibus referuntur cotidiana temporis circumlatione esse autem alias stellas temperatas alias feruentes etiamque frigidas haec esse causa uidetur quod omnis ignis in superiora loca habet scandentem flammam ergo sol aethera qui est supra se radiis exurens efficit candentem in quibus locis habet cursum martis stella itaque feruens ab ardore solis efficitur saturni autem quod est proxima extremo mundo tangitque congelatas caeli regiones uehementer est frigida ex eo iouis cum inter utriusque circumitiones habeat cursum a refrigeratione caloreque earum medio conuenientes temperatissimosque habere uidetur effectus de zona xii signorum et septem astrorum contrario opere ac cursu quibus rationibus et numeris transeunt e signis in signa et circumitum eorum uti a praeceptoribus accepi exposui nunc de crescenti lumine lunae deminutioneque uti traditum est nobis a maioribus dicam  berosus qui ab chaldaeorum ciuitate siue natione progressus in asia etiam disciplinam chaldaicam patefecit ita est professus pilam esse ex dimidia parte candentem reliqua habere caeruleo colore cum autem cursum itineris sui peragens subierit sub orbem solis tunc eam radiis et impetu caloris corripi conuertique candentem propter eius proprietatem luminis ad lumen cum autem ea uocata ab solis orbi superiora spectent tunc inferiorem partem eius quod candens non sit propter aeris similitudinem obscuram uideri cum ad perpendiculum ea sit ad eius radios totum lumen ad superiorem speciem retineri et tunc eam uocari primam cum praeteriens uadat ad orientis caeli partes relaxari ab impetu solis extremamque eius partem candentiae oppido quam tenui linea ad terram mittere splendorem et ita ex eo eam secundam uocari cotidiana autem uersationis remissione tertiam quartam in dies numerari septimo die cum sol sit ad occidentem luna autem inter orientem et occidentem medias caeli teneat regiones quod dimidia parte caeli spatio distet a sole item dimidiam candentiae conuersam habere ad terram inter solem uero et lunam cum distet totum mundi spatium et lunae orienti sol trans contra sit ad occidentem eam quo longius absit a radiis remissam xiiii die plena rota totius orbis mittere splendorem reliquosque dies decrescentia cotidiana ad perfectionem lunaris mensis uersationibus et cursu a sole reuocationibus subire sub rotam radiosque eius et ita menstruas dierum efficere rationes  uti autem aristarchus samius mathematicus uigore magno rationes uarietatis disciplinis de eadem re reliquit exponam non enim latet lunam non suum propriumque habere lumen sed esse uti speculum et ab solis impetu recipere splendorem namque luna de septem astris circulum proximum terrae in cursibus minimum peruagatur ita quot mensibus sub rotam solis radiosque uno die antequam praeterit latens obscuratur cum est cum sole noua uocatur postero autem die quo numeratur secunda praeteriens ab sole uisitationem facit tenuem extremae rotundationis cum triduum recessit ab sole crescit et plus inluminatur cotidie uero discedens cum peruenit ad diem septimum distans a sole occidente circiter medias caeli regiones dimidia lucet et eius quae ad solem pars spectat ea est inluminata quarto autem decumo die cum in diametro spatio totius mundi absit ab sole perficitur plena et oritur cum sol sit ad occidentem ideo quod totum spatium mundi distans consistit contra et impetu solis totius orbis in se recipit splendorem septumo decumo die cum sol oriatur ea pressa est ad occidentem uicensimo et altero die cum sol est exortus luna tenet circiter caeli medias regiones et id quod spectat ad solem id habet lucidum reliquis obscura item cotidie cursum faciendo circiter octauo et uicensimo die subit sub radios solis et ita menstruas perficit rationes nunc ut in singulis mensibus sol signa peruadens auget et minuit dierum et horarum spatia dicam namque cum  arietis signum iniit et partem octauam peruagatur perficit aequinoctium uernum cum progreditur ad caudam tauri sidusque uergiliarum e quibus eminet dimidia pars prior tauri in maius spatium mundi quam dimidium procurrit procedens ad septentrionalem partem e tauro cum ingreditur in geminos exorientibus uergiliis magis crescit supra terram et auget spatia dierum deinde e geminis cum iniit ad cancrum qui breuissimum tenet caeli spatium cum peruenit in partem octauam perficit solstitiale tempus et peragens peruenit ad caput et pectus leonis quod eae partes cancro sunt attributae e pectore autem leonis et finibus cancri solis exitus percurrens reliquas partes leonis inminuit diei magnitudinem et circinationis reditque in geminorum aequalem cursum tunc uero a leone transiens in uirginem progrediensque ad sinum uestis eius contrahit circinationem et aequat ad eam quam taurus habet cursus rationem e uirgine autem progrediens per sinum qui sinus librae partes habet primas in librae parte uiii perficit aequinoctium autumnale qui cursus aequat eam circinationem quae fuerat in arietis signo scorpionem autem cum sol ingressus fuerit occidentibus uergiliis minuit progrediens meridianas partes longitudines dierum e scorpione cum percurrendo init in sagittarium ad femina eius contractiorem diurnum peruolat cursum cum autem incipit a feminibus sagittarii quae pars est attributa capricorno ad partem octauam breuissimum caeli percurrit spatium ex eo a breuitate diurna bruma ac dies brumales appellantur e capricorno autem transiens in aquarium adauget et aequat sagittarii longitudine diei spatium ab aquario cum ingressus est  in pisces fauonio flante scorpionis comparat aequalem cursum ita sol ea signa circum peruagando certis temporibus auget aut minuit dierum et horarum spatia nunc de ceteris sideribus quae sunt dextra ac sinistra zonam signorum meridiana septentrionalique parte mundi stellis disposita figurataque dicam namque septentrio quem graeci nominant arkton siue elikhn habet post se conlocatum custodem ab eo non longe conformata est uirgo cuius supra umerum dextrum lucidissima stella nititur quam nostri prouindemiatorem graeci protrughthn uocant candens autem magis spica eius est colorata item alia contra est stella media genuorum custodis arcti qui arcturus dicitur est ibi dedicatus e regione capitis septentrionis transuersus ad pedes geminorum auriga stat in summo cornu tauriita quae in summo cornu laeuo est aurigae pedis una tenet partem stellaet adplicantur aurigae manui haedi capra laeuo umero tauri quidem et arietis insuper perseusdexterioribus subter currentis basem uergiliis at sinisterioribus caput arietiset manu dextra innitens cassiepiae simulacro laeua supra tauri tenet gorgoneum ad summum caput subiciens andromedae pedibus item pisces supra andromedam ex aequis uentris ex aequisque sunt supra spinam equi cuius uentris lucidissima stella finit uentrem equi et caput andromedae manus andromedae dextra supra cassiepiae simulacrum est constituta laeua supra aquilonalem piscem item  aquarii supra equi caput est equi ungulae attingunt aquarii e regione uolucrem inter cepheum et andromedae genua cassiepia media est dedicata capricorni supra in altitudinem aquila et delphinus secundum eos est sagitta ab ea autem non longe uolucris cuius pinna dextra cephei manum attingit et sceptrum laeua supra cassiepiae innititur sub auis cauda pedes equi sunt subiecti inde sagittarii scorpionis librae insuper serpens summo rostro coronam tangit eum medium ophiuchos in manibus tenet serpentem laeuo pede calcans mediam frontem scorpionis a parte ophiuchi capitis non longe positum est caput eius qui dicitur nisus in genibus eorum autem faciliores sunt capitum uertices ad cognoscendum quod non obscuris stellis sunt conformati pes ingeniculati adit fulcitue capitis tempus serpentis cuius per uipereos flexus minor arctorum qui septentriones dicuntur inplicatur delphinum contra uolucris rostro est proposita lyra inter umeros custodis et geniculati corona est ordinata in septentrionali uero circulo duae positae sunt arctoe scapularum e regione dorsis inter se compositae et pectoribus auersae e quibus minor kunosoura maior elikh a graecis appellatur earumque capita inter se dispicientia sunt constituta caudae capitibus earum aduersae contra dispositae figurantur utrarumque enim superando eminent in summo per caudas earum esse dicitur item  serpens est porrecta e qua stella quae dicitur polus elucet contra caput maioris septentrionis namque qua est proxume draconem circum polum caput eius inuoluitur ima uero circum cynosurae caput iniecta est flexu porrectaque proxime eius pedes haec autem intorta replicataque se attollens reflectitur a capite minoris ad maiorem circa rostrum et capitis tempus dextrum    item supra caudam minoris pedes sunt cephei ibique ad summum cacumen facientes stellae sunt trigonum paribus lateribus insuper arietis signum septentrionis autem minoris et cassiepiae simulacri complures sunt stellae confusae quae sunt ad dextram orientis inter zonam signorum et septentrionum sidera in caelo disposita dixi esse nunc explicabo quae ad sinistram orientis meridianisque partibus ab natura sunt distributa primum sub capricorno subiectus piscis austrinus caudam prospiciens ceti ab eo ad sagittarium locus est inanis turibulum sub scorpionis aculeo centauri priores partes proximae sunt librae et scorpioni tenet in manibus simulacrum id quod bestiam astrorum periti nominauerunt uirginem et leonem et cancrum anguis porrigens agmen stellarum intortus succingit regione cancri erigens rostrum ad leonem medioque corpore sustinens craterem ad manumque uirginis caudam subiciens in qua inest coruus quae sunt autem supra scapulas peraeque sunt lucentia ad anguis inferius uentris sub caudam subiectus est centaurus iuxta cratera et leonem nauis est quae nominatur argo cuius prora obscuratur sed malus et quae sunt circa gubernacula eminentia uidentur ipsaque nauicula et puppis per  summam caudam cani iungitur geminos autem minusculus canis sequitur contra anguis caput maior item sequitur minorem orion uero transuersus est subiectus pressus ungula tauri manu laeua pellem tenens clauam altera ad geminos tollens apud eius uero basim canis paruo interuallo insequens leporem arieti et piscibus cetus est subiectus a cuius crista ordinate utrisque piscibus disposita est tenuis fusio stellarum quae graece uocitantur arpedonai magnoque interuallo introrsus pressus nodus serentium attingit summam ceti cristam esse fuit per speciem stellarum flumen profluit initium fontis capiens a laeuo pede orionis quae uero ab aquario fundi memoratur aqua profluit inter piscis austrini caput et caudam ceti quae figurata conformataque sunt siderum in mundo simulacra natura diuinaque mente designata ut democrito physico placuit exposui sed tantum ea quorum ortus et occasus possumus animaduertere et oculis contueri namque uti septentriones circum axis cardinem uersantes non occidunt neque sub terram subeunt sic circa meridianum cardinem qui est propter inclinationem mundi subiectus terrae sidera uersabunda latentiaque non habent egressus orientis supra terram itaque eorum figurationes propter obstantiam terrae non sunt notae huius autem rei index est stella canopi quae his regionibus est ignota renuntiant autem negotiatores qui ad extremas aegypti regiones proximasque ultimis finibus terrae terminationes fuerunt de mundi circa terram peruolitantia duodecimque signorum ex septentrionali meridianaque parte siderum  dispositione ut sit perspecta docui namque ex ea mundi uersatione et contrario solis per signa cursu gnomonumque aequinoctialibus umbris analemmatorum inueniuntur descriptiones cetera ex astrologia quos effectus habeant signa xii stellae u sol luna ad humanae uitae rationem chaldaeorum ratiocinationibus est concedendum quod propria est eorum genethlialogiae ratio uti possint ante facta et futura ex ratiocinationibus astrorum explicare eorum autem inuentiones reliquerunt inque ea re sollertia acuminibusque fuerunt magnis qui ab ipsa natione chaldaeorum profluxerunt primusque berosus in insula et ciuitate coo consedit ibique aperuit disciplinam post ei studens antipater iterumque athenodorus qui etiam non e nascentia sed ex conceptione genethlialogiae rationes explicatas reliquit de naturalibus autem rebus thales milesius anaxagoras clazomenius pythagoras samius xenophanes colophonius democritus abderites rationes quibus e rebus natura rerum gubernaretur quemadmodum quaeque effectus habeat excogitatas reliquerunt quorum inuenta secuti siderum ad ortus et occasus tempestatum significatus eudoxus euctemon callippus meto philippus hipparchus aratus ceterique ex astrologia parapegmatorum disciplinis inuenerunt et eas posteris explicatas reliquerunt quorum scientiae sunt hominibus suspiciendae quod tanta cura fuerunt ut etiam uideantur diuina mente  tempestatium significatus post futuros ante pronuntiare quas ob res haec eorum curis studiisque sunt concedenda nobis autem ab his separandae sunt rationes et explicandae menstruae dierum breuitates itemque dilatationes namque sol aequinoctiali tempore ariete libraque uersando quas e gnomone partes habet nouem eas umbrae facit uiii in declinatione caeli quae est romae itemque athenis quam magnae sunt gnomonis partes quattuor umbrae sunt tres ad uii rhodo u ad xi tarenti ix ad quinque alexandriae tres ceterisque omnibus locis aliae alio modo umbrae gnomonum aequinoctiales a natura rerum inueniuntur disparatae itaque in quibuscumque locis horologia erunt describenda eo loci sumenda est aequinoctialis umbra et si erunt quemadmodum romae gnomonis partes nouem umbrae octo linea describatur in planitia et e media pros orqas erigatur ut sit ad normam quae dicitur gnomon et a linea quae erit planities in linea gnomonis circino nouem spatia dimetiantur et quo loco nonae partis signum fuerit centrum constituatur ubi erit littera a et diducto circino ab eo centro ad lineam planitiae ubi erit littera b circinatio circuli describatur quae dicitur meridiana deinde ex nouem partibus quae sunt a planitia ad gnomonis centrum uiii sumantur et signentur in linea quae est in planitia ubi erit littera c haec autem erit gnomonis aequinoctialis umbra et ab eo signo et littera c per centrum ubi est littera a linea per  ducatur ubi erit solis aequinoctialis radius tunc a centro diducto circino ad lineam planitiae aequilatatio signetur ubi erit littera e sinisteriore parte et d ulteriore in extremis lineae circinationis et per centrum perducendum ut aequa duo hemicyclia sint diuisa haec autem linea a mathematicis dicitur horizon deinde circinationis totius sumenda pars est xu et circini centrum conlocandum in linea circinationis quo loci secat eam lineam aequinoctialis radius ubi erit littera f et signandum dextra sinistra ubi sunt litterae g h deinde ab his et per centrum lineae usque ad lineam planitiae perducendae sunt ubi erunt litterae i k ita erit solis radius unus hibernus alter aestiuus contra autem e littera d erit qua secat circinationem linea quae est traiecta per centrum ubi est littera a et contra g erunt litterae i et m et contra h litterae erunt k et l et contra c et f et a erit littera n tunc perducendae sunt diametrw ab g ad l et ab h ad m quae erit superior partis erit aestiuae inferior hibernae eaeque diametrw sunt aeque mediae diuidendae ubi erunt litterae o et p ibique centra signanda et per ea signa et centrum a lineae ad extrema lineae circinationis sunt perducendae ubi erunt litterae q et r haec erit linea pros orqas radio aequinoctiali uocabitur autem haec linea mathematicis rationibus axon et ab eisdem centris diducto circino ad extremas diametros describantur hemicyclia quorum unum erit aestiuum alterum hiber  num deinde in quibus locis secant lineae paralleloe lineam eam quae dicitur horizon in dexteriore parte erit littera s in sinisteriore t et ab littera s ducatur linea parallelos axoni ad extremum dextrum hemicyclium ubi erit littera u et ab t ad sinistrum hemicyclium item parallelos linea ducatur ad litteram x haec autem paralleloe lineae uocitantur locothomus et tum circini centrum conlocandum est eo loci quo secat circinationem aequinoctialis radius ubi erit littera f et diducendum ad eum locum quo secat circinationem aestiuus radius ubi est littera h e centro aequinoctiali interuallo aestiuo circinatio circuli menstrui agatur qui menaeus dicitur ita habebitur analemmatos deformatio cum hoc ita sit descriptum et explicatum siue per hibernas lineas siue per aestiuas siue per aequinoctiales aut etiam per menstruas in subiectionibus rationes horarum erunt ex analemmatos describendae subiciunturque in eo multae uarietates et genera horologiorum et describuntur rationibus his artificiosis omnium autem figurarum descriptionumque earum effectus unus uti dies aequinoctialis brumalisque itemque solstitialis in duodecim partes aequaliter sit diuisus quas ob res non pigritia deterritus praetermisi sed ne multa scribendo offendam a quibusque inuenta sunt genera descriptionesque horologiorum exponam neque enim nunc noua genera inuenire possum nec aliena pro meis praedicanda uidentur itaque quae nobis tradita sunt et a quibus sint inuenta dicam  hemicyclium excauatum ex quadrato ad enclimaque succisum berosus chaldaeus dicitur inuenisse scaphen siue hemisphaerium aristarchus samius idem etiam discum in planitia arachnen eudoxus astrologus nonnulli dicunt apollonium plinthium siue lacunar quod etiam in circo flaminio est positum scopinas syracusius pros ta istoroumena parmenion pros pan klima theodosius et andrias patrocles pelecinum dionysodorus conum apollonius pharetram aliaque genera et qui supra scripti sunt et alii plures inuenta reliquerunt uti conarachnen conicum plinthium antiboreum item ex his generibus uiatoria pensilia uti fierent plures scripta reliquerunt ex quorum libris si qui uelit subiectiones inuenire poterit dummodo sciat analemmatos descriptiones item sunt ex aqua conquisitae ab eisdem scriptoribus horologiorum rationes primumque a ctesibio alexandrino qui et uim spiritus naturalis pneumaticasque res inuenit sed uti fuerint ea exquisita dignum studiosis agnoscere ctesibius enim fuerat alexandriae natus patre tonsore is ingenio et industria magna praeter reliquos excellens dictus est artificiosis rebus se delectare namque cum uoluisset in taberna sui patris speculum ita pendere ut cum duceretur susumque reduceretur linea latens pondus deduceret ita conlocauit machinationem canalem ligneum sub tigno fixit ibique trocleas conlocauit per canalem lineam in angulum deduxit ibique tubulos struxit in eos pilam plumbeam per lineam demittendam curauit  ita pondus cum decurrendo in angustias tubulorum premeret caeli crebritatem uehementi decursu per fauces frequentiam caeli compressione solidatam extrudens in aerem patentem effusione acuti sonitus expresserat claritatem ergo ctesibius cum animaduertisset ex tractu caeli et expressionibus spiritus sonitus uocesque nasci his principiis usus hydraulicas machinas primus instituit item aquarum expressiones automatopoetasque machinas multaque deliciarum genera in his etiam horologiorum ex aqua comparationes explicuit primumque constituit cauum ex auro perfectum aut ex gemma terebrata ea enim nec teruntur percussu aquae nec sordes recipiunt ut obturentur namque aequaliter per id cauum influens aqua subleuat scaphium inuersum quod ab artificibus phellos siue tympanum dicitur in quo conlocata est regula iuxta uersatile tympanum denticulis aequalibus sunt perfecta qui denticuli alius alium inpellentes uersationes modicas faciunt et motiones item aliae regulae aliaque tympana ad eundem modum dentata una motione coacta uersando faciunt effectus uarietatesque motionum quibus mouentur sigilla uertuntur metae calculi aut oua proiciuntur bucinae canunt reliquaque parerga in his etiam aut in columna aut parastatica horae describuntur quas sigillum egrediens ab imo uirgula significat in diem totum quarum breuitates aut crescentias cuneorum adiectus aut exemptus in singulis diebus et mensibus perficere cogit praeclusiones aquarum ad temperandum ita sunt constitutae metae fiunt duae una solida una caua ex torno ita perfectae ut alia in aliam inire conuenireque possit et eadem regula laxatio earum aut coartatio efficiat aut uehementem  aut lenem in ea uasa aquae influentem cursum ita his rationibus et machinatione ex aqua componuntur horologiorum ad hibernum usum conlocationes sin autem cuneorum adiectionibus et detractionibus correptiones dierum aut crescentiae ex cuneis non probabuntur fieri quod cunei saepissime uitia faciunt sic erit explicandum in columella horae ex analemmatos transuerse describantur menstruaeque lineae columella signentur eaque columna uersatilis perficiatur uti ad sigillum uirgulamque qua uirgula egrediens sigillum ostendit horas columna uersando continenter suis cuiusque mensibus breuitates et crescentias faciat horarum fiunt etiam alio genere horologia hiberna quae anaphorica dicuntur perficiunturque rationibus his horae disponuntur ex uirgulis aeneis ex analemmatos descriptione ab centro dispositae in fronte in ea circuli sunt circumdati menstrua spatia finientes post has uirgulas tympanum in quo descriptus et depictus est mundus signiferque circulus descriptioque ex xii caelestium signorum fit figurata cuius ex centro deformatio    unum maius alterum minus posteriori autem parte tympano medio axis uersatilis est inclusus inque eo axi aenea mollis catena est inuoluta ex qua pendet ex una parte phellos siue tympanum qui ab aqua subleuatur altera aequo pondere phelli sacoma saburrale ita quantum ab aqua phellos subleuatur tantum saburrae pondus infra deducens uersat axem axis autem tympanum cuius tympani uersatio alias efficit uti maior pars circuli signiferi alias minor in uersationibus suis temporibus designet horarum proprie  tates namque in singulis signis sui cuiusque mensis dierum numeri caua sunt perfecta cuius bulla quae solis imaginem horologiis tenere uidetur significat horarum spatia ea translata ex terebratione in terebrationem mensis uertentis perficit cursum suum itaque quemadmodum sol per siderum spatia uadens dilatat contrahitque dies et horas sic bulla in horologiis ingrediens per puncta contra centri tympani uersationem cotidie cum transfertur aliis temporibus per latiora aliis per angustiora spatia menstruis finitionibus imagines efficit horarum et dierum de administratione autem aquae quemadmodum se temperet ad rationem sic erit faciendum post frontem horologii intra conlocetur castellum in idque per fistulam saliat aqua et in imo habeat cauum ad id autem adfixum sit ex aere tympanum habens foramen per quod ex castello in id aqua influat in eo autem minus tympanum includatur cardinibus ex torno masculo et femina inter se coartatis ita uti minus tympanum quemadmodum epitonium in maiore circumagendo arte leniterque uersetur maioris autem tympani labrum aequis interuallis ccclxu puncta habeat signata minor uero orbiculus in extrema circinatione fixam habeat lingulam cuius cacumen dirigat ad punctorum regiones inque eo orbiculo temperatum sit foramen quia in tympanum aqua influit per id et seruat administrationem cum autem in maioris tympani labro fuerint signorum caelestium deformationes id autem sit inmotum et in summo habeat deformatum cancri signum ad perpendiculum eius in imo capricorni ad dextram spectantis librae ad sinistram arietis signum ceteraque inter eorum spatia designata sint uti in caelo uidentur igitur cum sol fuerit in capricorni orbiculi lingula in  maioris tympani parte ex capricorni cotidie singula puncta tangens ad perpendiculum habens aquae currentis uehemens pondus celeriter per orbiculi foramen id extrudit ad uasum excipiens eam cum breui spatio impletur corripit et contrahit dierum spatia et horarum cum autem cotidiana uersatione minoris tympani lingula ingrediatur in aquarii puncta discedens foramen a perpendiculo et aquae uehementi cursu cogitur tardius emittere salientem ita quo minus celeri cursu uas excipit aquam dilatat horarum spatia aquarii uero pisciumque punctis uti gradibus scandens orbiculi foramen in ariete tangendo octauam partem aqua temperate salienti praestat aequinoctiales horas ab ariete per tauri et geminorum spatia ad summa cancri puncta partis octauae foramen se tympani uersationibus peragens et in altitudinem eo rediens uiribus extenuatur et ita tardius fluendo dilatat morando spatia et efficit horas in cancri signo solstitiales a cancro cum proclinat et peragit per leonem et uirginem ad librae partis octauae puncta reuertendo et gradatim corripiendo spatia contrahit horas et ita perueniens ad puncta librae aequinoctiales rursus reddit horas per scorpionis uero spatia et sagittarii procliuius deprimens se foramen rediensque circumactione ad capricorni partem uiii restituit celeritate salientis brumales horarum breuitates quae sunt in horologiorum descriptionibus rationes et apparatus ut sint ad usum expeditiores quam apertissime potui perscripsi restat nunc de machinationibus et de  earum principiis ratiocinari itaque de his ut corpus emendatum architecturae perficiatur insequenti uolumine incipiam scribere liber decimus nobili graecorum et ampla ciuitate ephesi lex uetusta dicitur a maioribus dura condicione sed iure esse non iniquo constituta nam architectus cum publicum opus curandum recipit pollicetur quanto sumptu id sit futurum tradita aestimatione magistratui bona eius obligantur donec opus sit perfectum absoluto autem cum ad dictum inpensa respondit decretis et honoribus ornatur item si non amplius quam quarta ad aestimationem est adicienda de publico praestatur neque ulla poena tenetur cum uero amplius quam quarta in opere consumitur ex eius bonis ad perficiendum pecunia exigitur utinam dii inmortales fecissent ea lex etiam p r non modo publicis sed etiam priuatis aedificiis esset constituta namque non sine poena grassarentur inperiti sed qui summa doctrinarum subtilitate essent prudentes sine dubitatione profiterentur architecturam neque patres familiarum inducerentur ad infinitas sumptuum profusiones ut et e bonis eicerentur ipsique architecti poenae timore coacti diligentius modum inpensarum ratiocinantes explicarent uti patres familiarum ad id quod praeparauissent seu paulo amplius adicientes aedificia expedirent nam qui quadringenta ad opus possunt parare si adicient centum habendo spem perfectionis delectationibus tenentur qui autem adiectione dimidia aut ampliore sumptu onerantur amissa spe et inpensa abiecta fractis rebus et animis desistere coguntur nec solum id uitium in aedificiis sed etiam in  muneribus quae a magistratibus foro gladiatorum scaenisque ludorum dantur quibus nec mora neque expectatio conceditur sed necessitas finito tempore perficere cogit id est sedes spectaculorum uelorumque inductiones et ea omnia quae scaenicis moribus per machinationem ad spectationes populo comparantur in his uero opus est prudentia diligens et ingenii doctissimi cogitata quod nihil eorum perficitur sine machinatione studiorumque uario ac sollerti uigore igitur quoniam haec ita sunt tradita et constituta non uidetur esse alienum uti caute summaque diligentia antequam instituantur opera eorum expediantur rationes ergo quoniam neque lex neque morum institutio id potest cogere et quotannis et praetores et aediles ludorum causa machinationes praeparare debent uisum mihi est imperator non esse alienum quoniam de aedificiis in prioribus uoluminibus exposui in hoc quod finitionem summam corporis habet constitutam quae sint principia machinarum ordinata praeceptis explicare machina est continens e materia coniunctio maximas ad onerum motus habens uirtutes ea mouetur ex arte circulorum rotundationibus quam graeci kuklikhn kinhsin appellant est autem unum genus scansorium quod graece akrobatikon dicitur alterum spirabile quod apud eos pneumatikon appellatur tertium tractorium id autem graeci baroulkon uocitant scansorium autem est cum machinae ita fuerint conlocatae ut ad altitudinem tignis statutis et transuersariis conligatis sine periculo scandatur ad apparatus spectatione at spirabile cum spiritus  ex expressionibus inpulsus et plagae uocesque organikws exprimantur tractorium uero cum onera machinis pertrahuntur ut ad altitudinem sublata conlocentur scansoria ratio non arte sed audacia gloriatur ea catenationibus et transuersariis et plexis conligationibus et erismatorum fulturis continentur quae autem spiritus potestate adsumit ingressus elegantes artis subtilitatibus consequetur effectus tractoria autem maiores et magnificentia plenas habet ad utilitatem opportunitates et in agendo cum prudentia summas uirtutes ex his sunt quae mhxanikws alia organikws mouentur inter machinas et organa id uidetur esse discrimen quod machinae pluribus operis uel ui maiore coguntur effectus habere uti ballistae torculariorumque prela organa autem unius operae prudenti tactu perficiunt quod est propositum uti scorpionis seu anisocyclorum uersationes ergo et organa et machinarum ratio ad usum sunt necessaria sine quibus nulla res potest esse non inpedita omnis autem est machinatio rerum natura procreata ac praeceptrice et magistra mundi uersatione instituta namque animaduertamus primum et aspiciamus continentem solis lunae quinque etiam stellarum natura    machinata uersarentur non habuissemus interdum lucem nec fructum maturitates cum ergo maiores haec ita esse animaduertissent e rerum natura sumpserunt exempla et ea imitantes inducti rebus diuinis commodas uitae perfecerunt explicationes itaque comparauerunt ut essent expeditiora alia machinis et  earum uersationibus nonnulla organis et ita quae animaduerterunt ad usum utilia esse studiis artibus institutis gradatim augenda doctrinis curauerunt attendamus enim primum inuentum de necessitate ut uestitus quemadmodum telarum organicis administrationibus conexus staminis ad subtemen non modo corpora tegendo tueatur sed etiam ornatus adiciat honestatem cibi uero non habuissemus abundantiam nisi iuga et aratra bubus iumentisque omnibus essent inuenta sucularumque et prelorum et uectium si non fuisset torculariis praeparatio neque olei nitorem neque uitium fructum habere potuissemus ad iucunditatem portationesque eorum non essent nisi plostrorum seu serracorum per terram nauicularum per aquam inuentae essent machinationes trutinarum uero librarumque ponderibus examinatio reperta uindicat ab iniquitate iustis moribus uitam non minusque sunt innumerabili modo rationes machinationum de quibus non necesse uidetur disputare quod non sunt ignotae sed ad manum cotidianae ut sunt molae folles fabrorum raedae cisia torni ceteraque quae communes ad usum consuetudinibus habent opportunitates itaque incipiemus de is quae raro ueniunt ad manus ut nota sint explicare primumque instituemus de is quae aedibus sacris ad operumque publicorum perfectionem necessitate comparantur quae fiunt ita tigna duo ad onerum magnitudinem ratione expediuntur a capite ea fibula coniuncta et in imo diuaricata eriguntur funibus in capitibus conlocatis et circa dispositis erecta retinentur alligatur in summo troclea quem etiam nonnulli rechamum dicunt in trocleam induntur orbiculi ii per axiculos  uersationes habentes per orbiculum summum traicitur ductarius funis deinde demittitur et traducitur circa orbiculum trocleae inferioris refertur autem ad orbiculum imum trocleae superioris et ita descendit ad inferiorem et in foramine eius religatur altera pars funis refertur inter imas machinae partes in quadris autem tignorum posterioribus quo loci sunt diuaricata figuntur chelonia in quae coiciuntur sucularum capita ut faciliter axes uersentur eae suculae proxime capita habent foramina bina ita temperata ut uectes in ea conuenire possint ad rechamum autem imum ferrei forfices religantur quorum dentes in saxa forata accommodantur cum autem funis habet caput ad suculam religatum et uectes ducentes eam uersant funis se inuoluendo circum suculam extenditur et ita subleuat onera ad altitudinem et operum conlocationes haec autem ratio machinationis quod per tres orbiculos circumuoluitur trispastos appellatur cum uero in ima troclea duo orbiculi in superiore tres uersantur id pentaspaston dicitur sin autem maioribus oneribus erunt machinae comparandae amplioribus tignorum longitudinibus et crassitudinibus erit utendum et eadem ratione in summo fibulationibus in imo sucularum uersationibus expediendum his explicatis antarii funes ante laxi conlocentur retinacula super scapulas machinae longe disponantur et si non erit ubi religetur pali resupinati defodiantur et circum fistucatione solidentur quo funes alligentur troclea in summo capite machinae rudenti contineatur et ex eo funis perducatur ad palum et quae est in palo trocleam inligata circa eius orbiculum funis indatur et referatur ad eam trocleam quae erit ad caput machinae  religata circum autem orbiculum ab summo traiectus funis descendat et redeat ad suculam quae est in ima machina ibique religetur uectibus autem coacta cum sucula uersabitur eriget per se machinam sine periculo ita circa dispositis funibus et retinaculis in palis haerentibus ampliore modo machina conlocabitur trocleae et ductarii funes uti supra scriptum est expediuntur sin autem colossicotera amplitudinibus et ponderibus onera in operibus fuerint non erit suculae committendum sed quemadmodum sucula cheloniis retinetur ita axis includatur habens in medio tympanum amplum quod nonnulli rotam appellant graeci autem amfhrhn alii periqhkion uocant in his autem machinis trocleae non eodem sed alio modo comparantur habent enim et in imo et in summo duplices ordines orbiculorum ita funis ductarius traicitur in inferioris trocleae foramen uti aequalia duo capita sint funis cum erit extensus ibique secundum inferiorem trocleam resticula circumdata et contenta utraeque partes funis continentur ut neque in dextram neque in sinistram partem possint prodire deinde capita funis referuntur in summa troclea ab exteriore parte et deiciuntur circa orbiculos imos et redeunt ad imum coiciunturque infimae trocleae ad orbiculos ex interiore parte et referuntur dextra sinistra et ad caput circa orbiculos summos redeunt traiecti autem ab exteriore parte feruntur dextra sinistra tympanum in axe ibique ut haereant conligantur tum autem circa tympanum inuolutus alter funis refertur ad ergatam et is circumactus tympanum et axem    se inuoluendo pariter extendunt et ita leniter leuant onera sine periculo quodsi  maius tympanum conlocatum aut in medio aut in una parte extrema fuerit sine ergata per calcantes homines expeditiores habere poterit operis effectus est autem aliud genus machinae satis artificiosum et ad usum celeritatis expeditum sed in eo dare operam non possunt nisi periti est enim tignum quod erigitur et distenditur retinaculis quadrifariam sub retinaculo chelonia duo figuntur troclea funibus supra chelonia religatur sub troclea regula longa circiter pedes duos lata digitos sex crassa quattuor supponitur trocleae ternos ordines orbiculorum in latitudine habentes conlocantur ita tres ductarii funes in summa machina religantur deinde referuntur ad imam trocleam et traiciuntur ex interiore parte per eius orbiculos summos deinde referuntur ad superiorem trocleam et traiciuntur ab exteriore parte in interiorem per orbiculos imos cum descenderint ad imum ex interiore parte et per secundos orbiculos traducuntur in extremum et referuntur in summum ad orbiculos secundos traiecti redeunt ad imum et ab imo referuntur ad caput traiecti per summos redeunt ad machinam imam in radice autem machinae conlocatur tertia troclea eam autem graeci epagonta nostri artemonem appellant ea troclea religatur ad trocleae radicem habens orbiculos tres per quos traiecti funes traduntur hominibus ad ducendum ita tres ordines hominum ducentes sine ergata celeriter onus ad summum perducunt hoc genus machinae polyspaston appellatur quod multis orbiculorum circumitionibus et facilitatem summam praestat et celeritatem una autem statutio tigni hanc habet utilitatem quod ante  quantum uelit et dextra ac sinistra ab latere proclinando onus deponere potest harum machinationum omnium quae supra sunt scriptae rationes non modo ad has res sed etiam ad onerandas et exonerandas naues sunt paratae aliae erectae aliae planae in carchesiis uersatilibus conlocatae non minus sine tignorum erectionibus in plano etiam eadem ratione et temperatis funibus et trocleis subductiones nauium efficiuntur non est autem alienum etiam chersiphronos ingeniosam rationem exponere is enim scapos columnarum e lapidicinis cum deportare uellet ephesi ad dianae fanum propter magnitudinem onerum et uiarum campestrem mollitudinem non confisus carris ne rotae deuorarentur sic est conatus de materia trientali scapos quattuor    duos transuersarios interpositos quanta longitudo scapi fuerat complectit et compegit et ferreos cnodacas uti subscudes in capitibus scaporum inplumbauit et armillas in materia ad cnodacas circumdandos infixit cnodaces autem in armillis inclusi liberam habuerunt uersationem iamiam ita cum boues ducerent subiuncti scapi uersando in cnodacibus et armillis sine fine uoluebantur cum autem scapos omnes ita uexerant et instabant epistyliorum uecturae filius chersiphronos metagenes transtulit ex scaporum uectura etiam in epistyliorum deductione fecit enim rotas circiter pedum duodenum et epistyliorum capita in medias rotas inclusit item bucculis ligneis capita religauit eadem  ratione cnodaces in capitibus armillis inclusit ita cum trientes a bubus ducerentur in armillis inclusi cnodaces uersabant rotas epistylia uero inclusa uti axes in rotis eadem ratione qua scapi sine mora ad opus peruenerunt exemplar autem erit eius quemadmodum in palaestris cylindri exaequant ambulationes neque hoc potuisset fieri nisi primum propinquitas essetnon enim plus sunt ab lapidicinis ad fanum milia passuum octonec ullus est cliuus sed perpetuus campus nostra uero memoria cum colossici apollinis in fano basis esset a uetustate diffracta et metuentes ne caderet ea statua et frangeretur locauerunt ex eisdem lapidicinis basim excidendam conduxit quidam paconius haec autem basis erat longa pedes duodecim lata pedes uiii alta pedes sex quam paconius gloria fretus non uti metagenes adportauit sed eadem ratione alio genere constituit machinam facere rotas enim circiter pedum xu fecit et in his rotis capita lapidis inclusit deinde circa lapidem fusos sextantales ab rota ad rotam ad circinum compegit ita uti fusus a fuso non distaret pedem esse unum deinde circa fusos funem inuoluit et bubus iunctis funem ducebant ita cum explicaretur uoluebat rotas sed non poterat ad lineam uia recta ducere sed exibat in unam partem ita necesse erat rursus retroducere sic paconius ducendo et reducendo pecuniam contricauit ut ad soluendum non esset pusillum extra progrediar et de his lapidicinis quemadmodum sint inuentae exponam pixodarus fuerat pastor is in his locis uersabatur cum autem ciues ephesiorum cogitarent fanum dianae ex marmore facere decernerent  que a paro proconnenso heraclea thaso uti marmor peteretur propulsis ouibus pixodarus in eodem loco pecus pascebat ibique duo arietes inter se concurrentes alius alium praeterierunt et impetu facto unus cornibus percussit saxum ex quo crusta candidissimo colore fuerat deiecta ita pixodarus dicitur oues in montibus reliquisse et crustam cursim ephesum cum maxime de ea re ageretur detulisse ita statim honores decreuerunt ei et nomen mutauerunt pro pixodaro euangelus nominaretur hodieque quotmensibus magistratus in eum locum proficiscitur et ei sacrificium facit et si non fecerit poena tenetur de tractoriis rationibus quae necessaria putaui breuiter exposui quorum motus et uirtutes duae res diuersae et inter se dissimiles efficiunt ubi congruentes uti principia pariunt eos perfectus una porrecti quam graeci euqeian uocitant altera rotunditatis quam graeci kuklwthn appellant sed uero neque sine rotunditate motus porrecti nec sine porrecto rotationis uersationes onerum possunt facere leuationes id autem ut intellegatur exponam inducuntur uti centra axiculi in orbiculos et in trocleis conlocantur per quos orbiculos funis circumactus directis ductionibus et in sucula conlocatus uectium uersationibus onerum facit egressus in altum cuius suculae cardines uti centra porrecti in cheloniis foraminibusque eius uectes conclusi capitibus ad circinum circumactis torni ratione uersando faciunt oneris elationes quemadmodum etiam ferreus uectis cum est admotus ad onus quod manuum multitudo non potest mouere supposita uti centro ultro citro porrecta pressione quod graeci upomoxlion appellant et lingua  sub onus subdita caput eius unius hominis uiribus pressum id onus extollit id autem eo facilius fit quo breuior pars prior uectis ab ea pressione quod est centrum subit sub onus et quo longius ab eo centro distans caput eius deducitur per id faciundo motus circinationis cogit pressionibus examinare paucis manibus oneris maximi pondus item si sub onus uectis ferrei lingula subiecta fuerit neque eius caput pressione in imum sed aduersus in altitudinem extolletur lingula fulta in areae solo habebit eam pro onere oneris autem ipsius angulum pro pressione ita non tam faciliter quam per oppressionem sed aduersus nihilominus pondus oneris erit excitatum igitur si plus lingula uectis supra hypomochlion posita sub onus subierit et caput eius propius centrum pressiones habuerit non poterit onus eleuare nisi quemadmodum supra scriptum est examinatio uectis longitudinis per caput neque in imum ductionibus fuerit facta id autem ex trutinis quae staterae dicuntur licet considerare cum enim ansa propius caput unde lancula pendet ibi ut centrum est conlocata et aequipondium in alteram partem scapi per puncta uagando quo longius paulatim ad extremum perducitur paulo et inpari pondere amplissimam pensionem parem perficit per scapi librationem et examinato longius ab centro recedens ista inbecillior aequipondii breuitas maiorem uim ponderis momento deducens sine uehementia molliter ab imo susum uersum egredi cogit futurum quemadmodum etiam nauis onerariae maximae gubernator ansam gubernaculi tenens  qui oiac a graecis appellatur una manu momento per centrum ratione pressionibus aptis agitans uersat eam amplissimis et inmanibus mercis et penus ponderibus oneratam eiusque uela cum sunt per altitudinem mediam mali pendentia non potest habere nauis celerem cursum cum autem in summo cacumine antemnae subductae sunt tunc uehementiore progreditur impetu quod non proxime calcem mali quod est loco centri sed in summo longius et ab eo progressa recipiunt in se uela uentum itaque uti uectis sub onere subiectus si per medium premitur durior est neque incumbit cum autem caput eius summum deducitur faciliter onus extollit similiter uela cum sunt per medium temperata minorem habent uirtutem quae autem in capite mali summo conlocantur discedentia longius a centro non acriore sed eodem flatu pressione cacuminis uehementius cogunt progredi nauem etiam remi circa scalmos strophis religati cum manibus inpelluntur et reducuntur extremis progredientibus a centro parmis maris undis spumam inpulsu uehementi protrudunt porrectam nauem secante prora liquoris raritatem onerum uero maxima pondera cum feruntur a phalangariis hexaphoris et tetraphoris examinantur per ipsa media centra phalangarum uti diuiso oneris solido pondere certa quadam diuisionis ratione aequas partes collis singuli ferant operarii mediae enim partes phalangarum quibus lora tetraphororum inuehuntur clauis sunt finitae ne labantur in unam partem cum enim extra finem centri promouentur premunt eum locum ad quem propius accesserunt quemadmodum in statera pondus cum examine progreditur ad fines ponderationum eadem ratione iumenta cum  iuga eorum subiugiis loris per medium temperantur aequaliter trahunt onera cum autem inpares sunt eorum uirtutes et unum plus ualendo premit alterum loro traiecto fit una pars iugi longior quae inbecilliori auxiliatur iumento ita in phalangis et iugis cum in medio lora non sunt conlocata sed in una parte qua progreditur lorum ab medio unam breuiorem alteram efficit partem longiorem ea ratione si per id centrum quo loci perductum est lorum utraque capita circumaguntur longior pars ampliorem breuior minorem agit circinationem quemadmodum uero minores rotae duriores et difficiliores habent motus sic phalangae et iuga in quibus partibus habent minora a centro ad capita interualla premunt duriter colla qua autem longiora habent ab eodem centro spatia leuant oneribus et trahentes et ferentes cum haec ita ad centrum porrectionibus et circinationibus reciperent motus tunc uero etiam plostra raedae tympana rotae cocleae scorpiones ballistae prela ceteraeque machinae eisdem rationibus per porrectum centrum et rotationem circum uersantem faciunt ad propositum effectus nunc de organis quae ad hauriendam aquam inuenta sunt quemadmodum uariis generibus comparentur exponam et primum dicam de tympano id autem non alte tollit aquam sed exhaurit expeditissime multitudinem magnam ad tornum aut circinum fabricatus axis capitibus lamna ferratis habens in medio circa se tympanum ex tabulis inter se coagmentatis conlocatur in stipitibus habentibus in se sub capita axis ferreas lamminas in eius  tympani cauo interponuntur octo tabulae transuersae tangentes axem et extremam tympani circumitionem quae diuidunt aequalia in tympano spatia circa frontem eius figuntur tabulae relictis semipedalibus aperturis ad aquam intra concipiendam item secundum axem columbaria fiunt excauata in singulis spatiis ex una parte id autem cum est nauali ratione picatum hominibus calcantibus uersatur et hauriendo per aperturas quae sunt in frontibus tympani reddit per columbaria secundum axem supposito labro ligneo habente una secum coniunctum canalem ita hortis ad inrigandum uel salinis ad temperandum praebetur aquae multitudo cum autem altius extollendum erit eadem ratio communicabitur sic rota fiet circum axem eadem magnitudine ut ad altitudinem quae opus fuerit conuenire possit circum extremum latus rotae figentur modioli quadrati pice et cera solidati ita cum rota a calcantibus uersabitur modioli pleni ad summum elati rursus ad imum reuertentes infundent in castellum ipsi per se quod extulerint sin autem magis altis locis erit praebendum in eiusdem rotae axe inuoluta duplex ferrea catena demissaque ad imum libramentum conlocabitur habens situlos pendentes aereos congiales ita uersatio rotae catenam in axem inuoluendo efferet situlos in summum qui cum super axem peruehuntur cogentur inuerti et infundere in castellum aquae quod extulerint fiunt etiam in fluminibus rotae eisdem rationibus quibus supra scriptum est circa earum frontes adfiguntur pinnae quae cum percutiuntur ab impetu fluminis cogunt progredientes uersari rotam et ita modiolis haurientes et in summum referentes sine operarum calcatura ipsius  fluminis inpulsu uersatae praestant quod opus est ad usum eadem ratione etiam uersantur hydraletae in quibus eadem sunt omnia praeterquam quod in uno capite axis tympanum dentatum est inclusum id autem ad perpendiculum conlocatum in cultrum uersatur cum rota pariter secundum id tympanum maius minus item dentatum planum est conlocatum quo continetur    ita dentes tympani eius quod est in axe inclusum inpellendo dentes tympani plani cogunt fieri molarum circinationem in qua machina inpendens infundibulum subministrat molis frumentum et eadem uersatione subigitur farina est autem etiam cocleae ratio quae magnam uim haurit aquae sed non tam alte tollit quam rota eius autem ratio sic expeditur tignum sumitur cuius tigni quanta paratur pedum longitudo tanta digitorum expeditur crassitudo id ad circinum rotundatur in capitibus circino diuidentur circumitiones eorum tetrantibus et octantibus in partes octo eaeque lineae ita conlocentur ut plano posito tigno utriusque capitis ad libellam lineae inter se respondeant et quam magna pars sit octaua circinationis tigni tam magna spatia decidantur in longitudinem item tigno plano conlocato lineae ab capite ad alterum caput perducantur ad libellam conuenientes sic et in rotundatione et in longitudine aequalia spatia fient ita quo loci describuntur lineae quae sunt in longitudinem spectantes facient decusationes et in decusationibus finita puncta his ita emendate descriptis sumitur salignea tenuis aut de uitice secta regula quae uncta liquida pice figitur in  primo decusis puncto deinde traicitur oblique ad insequentis longitudinis et circumitionis decusis item ex ordine progrediens singula puncta praetereundo et circum inuoluendo conlocatur in singulis decusationibus et ita peruenit et figitur ad eam lineam recedens a primo in octauum punctum in qua prima pars est eius fixa eo modo quantum progreditur oblique spatium et per octo puncta tantundem et longitudine procedit ad octauum punctum eadem ratione per omne spatium longitudinis et rotunditatis singulis decusationibus oblique fixae regulae per octo crassitudinis diuisiones inuolutos faciunt canales et iustam cocleae naturalemque imitationem ita per id uestigium aliae super alias figuntur unctae pice liquida et exaggerantur ad id uti longitudinis octaua pars fiat summa crassitudo supra eas circumdantur et figuntur tabulae quae pertegant eam inuolutionem tunc eae tabulae pice saturantur et lamminis ferreis conligantur ut ab aquae ui ne dissoluantur capita tigni ferrea dextra autem ac sinistra cocleam tigna conlocantur in capitibus utraque parte habentia transuersaria confixa in his foramina ferrea sunt inclusa inque ea inducuntur styli et ita cocleae hominibus calcantibus faciunt uersationes erectio autem eius ad inclinationem sic erit conlocanda uti quemadmodum pythagoricum trigonum orthogonium describitur sic id habeat responsum id est uti diuidatur longitudo in partes u earum trium extollatur caput cocleae ita erit ab perpendiculo ad imas naris spatium earum partium iiii qua ratione autem oporteat id esse in extremo libro eius forma descripta est in ipso tempore quae de materia fiunt organa ad hauriendam aquam quibus rationibus perficiantur quibusque rebus motus reci  pientia praestent uersationibus infinitas utilitates ut essent notiora quam apertissime potui perscripta sunt in illo tempore insequitur nunc de ctesibica machina quae in altitudinem aquam educit monstrare ea fit ex aere cuius in radicibus modioli fiunt gemelli paulum distantes habentes fistulas furcillae figura similiter cohaerentes in medium catinum concurrentes in quo catino fiunt asses in superioribus naribus fistularum coagmentatione subtili conlocati qui praeobturantes foramina narium non patiuntur redire quod spiritu in catinum est expressum supra catinum paenula ut infundibulum inuersum est attemperata et per fibulam cum catino cuneo traiecto continetur ne uis inflationis aquae eam cogat eleuari insuper fistula quae tuba dicitur coagmentata in altitudine fit erecta modioli autem habent infra nares inferiores fistularum asses interpositos supra foramina eorum quae sunt in fundis ita de supernis in modiolis emboli masculi torno politi et oleo subacti conclusique regulis et uectibus cum molientur qui erit aer ibi cum aqua assibus obturantibus foramina cogent et trudent inflando pressionibus per fistularum nares aquam in catinum e quo recipiens paenula spiritu exprimit per fistulam in altitudinem et ita ex inferiore loco castello conlocato ad saliendum aqua subministratur nec tamen haec sola ratio ctesibii fertur exquisita sed etiam plures et uariis generibus ab eo liquore pressionibus coactae spiritus efferre ab natura mutuatos effectus ostenduntur uti merularum quae motu uoces  atque acrobatae bibentiaque et eadem mouentia se sigilla ceteraque quae delectationibus oculorum et aurium usu sensus eblandiantur e quibus quae maxime utilia et necessaria iudicaui selegi et in priore uolumine de horologiis in hoc de expressionibus aquae dicendum putaui reliqua quae non sunt ad necessitatem sed ad deliciarum uoluptatem qui cupidiores erunt eius subtilitatis ex ipsius ctesibii commentariis poterunt inuenire de hydraulis autem quas habeant ratiocinationes quam breuissime proximeque attingere potero et scriptura consequi non praetermittam de materia compacta basi ara in ea ex aere fabricata conlocatur supra basim eriguntur regulae dextra ac sinistra scalari forma compactae quibus includuntur aerei modioli fundulis ambulatilibus ex torno subtiliter subactis habentibus fixos in medio ferreos ancones et uerticulis cum uectibus coniunctos pellibusque lanatis inuolutis item in summa planitia foramina circiter digitorum ternum quibus foraminibus proxime in uerticulis conlocati aerei delphini pendentia habent catenis cymbala ex ore infra foramina modiolorum calata intra aram quo loci aqua sustinetur inest pnigeus uti infundibulum inuersum quem subter taxilli alti circiter digitorum ternum suppositi librant spatium imum ima inter labra pnigeos et arae fundum supra autem ceruiculam eius coagmentata arcula sustinet caput machinae qui graece kanwn mousikos appellatur in cuius longitudine canales si tetra  chordos est fiunt quattuor si hexachordos sex si octochordos octo singulis autem canalibus singula epitonia sunt inclusa manubriis ferreis conligata quae manubria cum torquentur ex arca patefaciunt nares in canales ex canalibus autem canon habet ordinata in transuerso foramina respondentia naribus quae sunt in tabula summa quae tabula graece pinac dicitur inter tabulam et canona regulae sunt interpositae ad eundem modum foratae et oleo subactae ut faciliter inpellantur et rursus introrsus reducantur quae obturant ea foramina plinthidesque appellantur quarum itus et reditus alias obturat alias aperit terebrationes haec regulae habent ferrea choragia fixa et iuncta cum pinnis quarum pinnarum tactus motiones efficit regularum continenter supra tabulam foraminaque per quae ex canalibus habent egressum spiritus sunt anuli adglutinati quibus lingulae omnium includuntur organorum e modiolis autem fistulae sunt continentes coniunctae pnigeos ceruicibus pertinentesque ad nares quae sunt in arcula in quibus asses sunt ex torno subacti et ibi conlocati ubi fistulae modiolis sunt coniunctae qui cum recepit arcula animam spiritum non patientur obturantes foramina rursus redire ita cum uectes extolluntur ancones deducunt fundos modiolorum ad imum delphinique qui sunt in uerticulis inclusi calantes in eos cymbala aere implent spatia modiolorum atque ancones extollentes fundos intra modiolos uehementi pulsus crebritate et obturantes foramina cymbalis superiora aera qui est ibi inclusus pressionibus coactum in fistulas cogunt per quas in pnigea concurrit et per eius ceruices in  arcam motione uero uectium uehementiore spiritus frequens compressus epitoniorum aperturis influit et replet animae canales itaque cum pinnae manibus tactae propellunt et reducunt continenter regulas alternis obturando foramina alternis aperiundo e musicis artibus multiplicibus modulorum uarietatibus sonantes excitant uoces quantum potui niti ut obscura res per scripturam dilucide pronuntiaretur contendi sed haec non est facilis ratio neque omnibus expedita ad intellegendum praeter eos qui in his generibus habent exercitationem quodsi qui parum intellexerit ex scriptis cum ipsam rem cognoscet profecto inueniet curiose et subtiliter omnia ordinata transfertur nunc cogitatio scripturae ad rationem non inutilem sed summa sollertia a maioribus traditam qua in uia raeda sedentes uel mari nauigantes scire possimus quot milia numero itineris fecerimus hoc autem erit sic rotae quae erunt in raeda sint latae per medium diametrum pedum quaternum et sextantes ut cum finitum locum habeat in se rota ab eoque incipiat progrediens in solo uiae facere uersationem perueniendo ad eam finitionem a qua coeperit uersari certum modum spatii habeat peractum pedes xii s his ita praeparatis tunc in rotae modiolo ad partem interiorem tympanum stabiliter includatur habens extra frontem suae rotundationis extantem denticulum unum insuper autem ad capsum raedae loculamentum firmiter figatur habens tympanum uersatile in cultro conlocatum et in axiculo conclusum in cuius tympani fronte denticuli perficiantur aequaliter diuisi numero quadringenti conuenientes denticulo tympani inferioris praeterea superiori tympano ad latus figatur alter den  ticulus prominens extra dentes super autem tympanum planum eadem ratione dentatum inclusum in altero loculamento conlocetur conuenientibus dentibus denticulo qui in secundi tympani latere fuerit fixus in eoque tympano foramina fiant quantum diurni itineris miliariorum numero cursus raedae possit exire minus plusue rem nihil inpedit et in his foraminibus omnibus calculi rotundi conlocentur inque eius tympani theca siue id loculamentum est fiat foramen unum habens canaliculum qua calculi qui in eo tympano inpositi fuerint cum ad eum locum uenerint in raedae capsum et uas aeneum quod erit suppositum singuli cadere possint ita cum rota progrediens secum agat tympanum imum et denticulum eius singulis uersationibus tympani superioris denticulos inpulsu cogat praeterire efficiet ut cum cccc imum uersatum fuerit superius tympanum semel circumagatur et denticulus qui est ad latus eius fixus unum denticulum tympani plani producat cum ergo cccc uersationibus imi tympani semel superius uersabitur progressus efficiet spatia pedum milia quinque id est passus mille ex eo quot calculi deciderint sonando singula milia exisse monebunt numerus uero calculorum ex imo collectus summa diurni itineris miliariorum numerum indicabit nauigationibus uero similiter paucis rebus commutatis eadem ratione eadem efficiuntur namque traicitur per latera parietum axis habens extra nauem prominentia capita in quae includuntur rotae diametro pedum quaternum extantes habentes circa frontes adfixas pinnas aquam tangentes item medius axis in media naui habet tym  panum cum uno denticulo extanti extra suam rotunditatem ad eum locum conlocatur loculamentum habens inclusum in se tympanum peraequatis dentibus cccc conuenientibus denticulo tympani quod est in axe inclusum praeterea ad latus adfixum extantem extra rotunditatem alterum dentem unum insuper in altero loculamento cum eo confixo inclusum tympanum planum ad eundem modum dentatum quibus dentibus conuenit denticulus qui est ad latus fixus tympano quod est in cultro conlocatum ut eos dentes qui sunt plani tympani singulis uersationibus singulos dens inpellendo in orbem planum tympanum uerset in plano autem tympano foramina fiant in quibus foraminibus conlocabuntur calculi rotundi in theca eius tympani siue loculamentum est unum foramen excauetur habens canaliculum qua calculus liberatus ab obstantia cum ceciderit in uas aereum sonitu significet ita nauis cum habuerit impetum aut remorum aut uentorum flatu pinnae quae erunt in rotis tangentes aquam aduersam uehementi retrorsus inpulsu coactae uersabunt rotas eae autem inuoluendo se agent axem axis uero tympanum cuius dens circumactus singulis uersationibus singulos secundi tympani dentes inpellendo modicas efficiet circumitiones ita cum cccc ab pinnis rotae fuerint uersatae semel tympanum circumactum inpellet dente qui est ad latus fixus plani tympani dentem igitur circumitio tympani plani quotienscumque ad foramen perducet calculos emittet per canaliculum ita et sonitu et numero indicabit miliaria spatia nauigationis quae pacatis et sine metu temporibus ad utilitatem et delectationem paranda quemadmodum debeant fieri  peregi esse futurum nunc uero quae ad praesidia periculi et necessitatem salutis sunt inuenta id est scorpionum et ballistarum rationes quibus symmetriis comparari possint exponam omnes proportiones eorum organorum ratiocinandorum sumuntur ex proposita sagittae longitudine quam id organum mittere debet eiusque nonae partis fit foraminis in capitulis magnitudo per quae tenduntur nerui torti qui bracchia continere debent ipsum tamen eorum foraminum capituli e magnitudine omnis deformatur altitudo et latitudo tabulae quae sunt in summo et in imo capituli peritretoe quae uocantur fiant crassitudine unius foraminis latitudine unius et eius dodrantis in extremis foraminis unius et eius s parastaticae dextra ac sinistra praeter cardines altae foraminum iiii crassae foraminum quinum cardines foraminis dimidia a parastatica ad foramen spatium foraminis s a foramine ad medianam parastaticam item foraminis s latitudo parastados mediae unius foraminis et eius tk crassitudo foraminis unius interuallum ubi sagitta conlocatur in media parastade foraminis partis quartae anguli quattuor qui sunt circa in lateribus et frontibus lamnis ferreis aut stylis aereis et clauis configantur canaliculi qui graece surigc dicitur longitudo foraminum xuiiii regularum quas nonnulli bucculas appellant quae dextra ac sinistra canalem figuntur longitudo foraminum xuiiii altitudo foraminis unius et crassitudo et adfiguntur regulae duae in quas inditur sucula habentes longitudinem foraminum trium latitudinem di  midium foraminis crassitudo bucculae quae adfigitur uocitatur scamillum seu quemadmodum nonnulli loculamentum securiclatis cardinibus fixa foraminis i altitudo foraminis s suculae longitudo foraminum  crassitudo suculae foraminis uiiii epitoxidos longitudo foraminis s crassitudo  item chelonii cheles siue manucla dicitur longitudo foraminum trium latitudo et crassitudo s canalis fundi longitudo foraminum xui crassitudo foraminis  altitudo s columellae basis in solo foraminum uiii latitudo in plinthide in qua statuitur columella foraminis s crassitudo fz columellae longitudo ad cardinem foraminum xii latitudo foraminis s crassitudo cc eius capreoli tres quorum longitudo foraminum uiiii latitudo dimidium foraminis crassitudo z cardines longitudinis foraminis columellae capitis longitudo isk antefixi latitudo foraminis s crassitudo i posterior minor columna quae graece dicitur antibasis foraminum uiii latitudo foraminis si crassitudinis fz subiectio foraminum xii latitudinis et crassitudinis eiusdem cuius minor columna illa supra minorem columnam chelonium siue puluinus dicitur foraminum iis altitudinis iis latitudinis si cherolabae sucularum foraminum ii s crassitudo foraminis sii latitudo is transuersariis cum cardinibus longitudo foraminum  latitudo is et crassitudo bracchii longitudo is foraminum uii crassitudo ab radice foraminis fz in summo foraminis ccz curuaturae foraminis uiii haec his proportionibus aut adiectionibus aut detractionibus comparantur nam si capitula altiora quam erit latitudo facta fuerint quae anatona dicuntur de bracchiis  demetur ut quo mollior est tonus propter altitudinem capituli bracchii breuitas faciat plagam uehementiorem si minus altum capitulum fuerit quod catatonum dicitur propter uehementiam bracchia paulo longiora constituentur uti facile ducantur namque quemadmodum uectis cum est longitudine pedum quinque quod onus iiii hominibus extollit id qui est x duobus eleuat eodem modo bracchia quo longiora sunt mollius quo breuiora durius ducuntur catapultarum rationes e quibus membris ex portionibus componantur dixi ballistarum autem rationes uariae sunt et differentes unius effectus causa comparatae aliae enim uectibus suculis nonnullae polyspastis aliae ergatis quaedam etiam tympanorum torquentur rationibus sed tamen nulla ballista perficitur nisi ad propositam magnitudinem ponderis saxi quod id organum mittere debet igitur de ratione earum non est omnibus expeditum nisi qui geometricis rationibus numeros et multiplicationes habent notas nam quae fiunt in capitibus foramina per quorum spatia contenduntur capillo maxime muliebri uel neruo funes magnitudine ponderis lapidis quem debet ea ballista mittere ex ratione grauitatis proportiones sumuntur quemadmodum catapultis de longitudinibus sagittarum itaque ut etiam qui geometricen non nouerunt habeant expeditum ne in periculo bellico cogitationibus detineantur quae ipse faciundo certa cognoui quaeque ex parte accepi a praeceptoribus finita exponam et quibus ponderibus graecorum pensiones ad modulos habeant rationem ad eam ut etiam nostris ponderibus respondeant tradam explicata nam quae ballista duo pondo saxum mittere  debet foramen erit in eius capitulo digitorum u si pondo iiii digitorum sex et    digitorum uii decem pondo digitorum uiii uiginti pondo digitorum x xl pondo digitorum xii sk lx pondo digitorum xiii et digiti octaua parte lxxx pondo digitorum xu cxx pondo i pedis et sesquidigiti c et lx pedis i c et lxxx pedis et digitorum u cc pondo pedis et digitorum ui cc et xl pondo pedis i et digitorum uii ccclx    pedis i s cum ergo foraminis magnitudo fuerit instituta describatur scutula quae graece peritrhtos appellatur cuius longitudo foraminum uel latitudo duo et sextae partis diuidatur medium lineae descriptae et cum diuisum erit contrahantur extremae partes eius formae ut obliquam deformationem habeat longitudinis sexta parte latitudinis ubi est uersura quarta parte in qua parte autem est curuatura in quibus procurrunt cacumina angulorum eo foramina conuertantur et contractura latitudinis redeat introrsus sexta parte foramen autem oblongius sit tanto quantam epizygis habet crassitudinem cum deformatum fuerit circum leuigatur extremam ut habeat curuaturam molliter circumactam crassitudo eius foraminis si constituatur modioli foraminum duo latitudo is crassitudo praeterquam quod in foramine inditur foraminis sy ad extremum autem latitudo foraminis ii parastatarum longitudo foraminis usf curuatura foraminis pars dimidia crassitudo foraminis cc et partis lx adicitur autem ad mediam latitudinem quantum est prope foramen factum in descriptione latitudine et crassitudine foraminis u  altitudo parte iiii regulae quae est in mensa longitudo foraminum uiii latitudo et crassitudo dimidium foraminis cardines iiz crassitudo foraminis i curuatura regulae  k exterioris regulae latitudo et crassitudo tantundem longitudo quam dederit ipsa uersura deformationis et parastaticae latitudo ad suam curuaturam k superiores autem regulae aequales erunt inferioribus k mensae transuersarii foraminis ccc k climacidos scapi longitudo foraminum xiii crassitudo i k interuallum medium latitudo foraminis et parte quarta crassitudo pars uiii k climacidos superioris pars quae est proxima bracchiis quae coniuncta est mensae tota longitudine diuidatur in partes u ex his dentur duae partes ei membro quod graeci xhlhn uocant latitudo y crassitudo  longitudo foraminum iii et semis k extantia cheles foraminis s plentigomatos foraminis z et sicilicus quod autem est ad axona quod appellatur frons transuersarius foraminum trium interiorum regularum latitudo foraminis g crassitudo c k chelonii replum quod est operimentum securiculae includitur k scaporum climacidos latitudo  crassitudo foraminis xii k crassitudo quadrati quod est ad climacida foraminis fc in extremis k rotundi autem axis diametros aequaliter erit cheles ad clauiculas autem minus parte sexta decuma k anteridon longitudo foraminum eius latitudo in imo foraminis g in summo crassitudo y k basis quae appellatur esxara longitudo foraminum  antibasis foraminum iiii utriusque crassitudo et latitudo foraminis  compingitur autem dimidia altitudinis k columna latitudo et crassitudo i s altitudo autem non habet foraminis proportionem sed erit quod opus erit ad usum bracchii longitudo foraminum ui crassitudo in radice foraminis in extremis f  de ballistis et catapultis symmetrias quas maxime expeditas putaui exposui quemadmodum autem contentionibus eae temperentur e neruo capilloque tortis rudentibus quantum comprehendere scriptis potuero non praetermittam sumuntur tigna amplissima longitudine supra figuntur chelonia in quibus includuntur suculae per media autem spatia tignorum insecantur et exciduntur formae in quibus excisionibus includuntur capitula catapultarum cuneisque distinentur ne in contentionibus moueantur tum uero modioli aerei in ea capitula includuntur et in eos cuneoli ferrei quas epizugidas graeci uocant conlocantur deinde ansae rudentum induntur per foramina capitulorum in alteram partem traiciuntur deinde in suculas coiciuntur et inuoluuntur uti uectibus per eas extenti rudentes cum manibus sunt tacti aequalem utrique sonitus habeant responsum tunc autem cuneis ad foramina concluduntur ut non possint se remittere ita traiecti in alteram partem eadem ratione uectibus per suculas extenduntur donec aequaliter sonent ita cuneorum conclusionibus ad sonitum musicis auditionibus catapultae temperantur de his rebus quae potui dixi restat mihi de oppugnatoriis rebus quemadmodum machinationibus et duces uictores et ciuitates defensae esse possint primum ad oppugnationes aries sic inuentus memoratur esse carthaginienses ad gadis oppugnandas castra posuerunt cum autem castellum ante cepissent id demoliri sunt conati posteaquam non habuerunt ad demolitionem ferramenta sumpserunt tignum idque manibus sustinentes capiteque  eius summum murum continenter pulsantes summos lapidum ordines deiciebant et ita gradatim ex ordine totam communitionem dissipauerunt postea quidam faber tyrius nomine pephrasmenos hac ratione et inuentione inductus malo statuto ex eo alterum transuersum uti trutinam suspendit et reducendo et inpellendo uementibus plagis deiecit gaditanorum murum geras autem chalcedonius de materia primum basim subiectis rotis fecit supraque compegit arrectariis et iugis uaras et in his suspendit arietem coriisque bubulis texit uti tutiores essent qui in ea machinatione ad pulsandum murum essent conlocati is autem quod tardos conatus habuerat testudinem arietariam appellare coepit his tunc primis gradibus positis ad id genus machinationis postea cum philippus amyntae filius byzantios oppugnaret polyidos thettalos pluribus generibus et facilioribus explicauit a quo receperunt doctrinam diades et charias qui cum alexandro militauerunt itaque diades scriptis suis ostendit se inuenisse turres ambulatorias quas etiam dissolutas in exercitu circumferre solebat praeterea terebram et ascendentem machinam qua ad murum plano pede transitus esse posset etiam coruum demolitorem quem nonnulli gruem appellant non minus utebatur ariete subrotato cuius rationes scriptas reliquit turrem autem minimam ait oportere fieri ne minus altam cubitorum lx latitudinem xuii contracturam autem summam imae partis quintam arrectaria turris in imo dodrantalia in summo semipedalia fieri autem ait  oportere eam turrem tabulatorum decem singulis partibus in ea fenestratis maiorem uero turrem altam cubitorum cxx latam cubitorum xxiii s contracturam item quinta parte arrectaria pedalia in imo in summo sedigitalia hanc magnitudinem turris faciebat tabulatorum xx cum haberent singula tabulata circumitionem cubitorum ternum tegebat autem coriis crudis ut ab omni plaga essent tutae testudinis arietariae comparatio eadem ratione perficiebatur habuerat autem interuallum cubitorum xxx altitudinem praeter fastigium xiii s fastigii autem altitudo ab strato ad summum cubita xui exibat autem in altum et supra medium tectum fastigium non minus cubita duo et supra extollebatur turricula iii tabulatorum inque tabulato summo statuebantur scorpiones et catapultae inferioribus congerebatur aquae magna multitudo ad extinguendum si qua uis ignis inmitteretur constituebatur autem in ea arietaria machina quae graece dicitur kriodokis in qua conlocabatur torus perfectus in torno in quo insuper constitutus aries rudentium ductionibus et reductionibus efficiebat magnos operis effectus tegebatur autem is coriis crudis quemadmodum turris de terebra has explicuit scriptis rationes ipsam machinam uti testudinem in medio habentem conlocatum in orthostatis canalem quemadmodum in catapultis aut ballistis fieri solet longitudine cubitorum l altitudine cubiti in quo constituebatur transuersa sucula in capite autem dextra ac sinistra trocleae duae per quas mouebatur quod inerat  in eo canali capite ferrato tignum sub eo autem in ipso canali inclusi tori crebriter celeriores et uehementiores efficiebant eius motus supra autem tignum quod inibi erat arcus tegebantur ad canalem crebriter uti sustinerent corium crudum quo ea machina erat inuoluta de corace nihil putaui scribendum quod animaduerterest eam machinam nullam habere uirtutem de accessu quae epibaqra graece dicitur et de marinis machinationibus quae per nauium aditus habere posse scripsit tantum pollicitum esse uehementer animaduerti neque rationes eorum eum explicauisse quae sunt ab diade de machinis scripta quibus sint comparationibus exposui nunc quemadmodum a praeceptoribus accepi et utilia mihi uidentur exponam testudo quae ad congestionem fossarum paratur eaque etiam accessus ad murum potest habere sic erit facienda basis compingatur quae graece esxara dicitur quadrata habens quoqueuersus latera singula pedum xxi et transuersaria iiii haec autem contineantur ab alteris duobus crassis fs latis s distent autem transuersaria inter se circiter pedes iii s supponanturque in singulis interuallis eorum arbusculae quae graece amacopodes dicuntur in quibus uersantur rotarum axes conclusi lamnis ferreis eaeque arbusculae ita sint temperatae ut habeant cardines et foramina quo uectes traiecti uersationes earum expediant uti ante et post et ad dextrum seu sinistrum latus siue oblique ad angulos opus fuerit ad id per arbusculas uersatis progredi possint conlocentur autem insuper basim tigna duo in utramque partem proiecta pedes senos quorum circa proiecturas figantur altera pro  iecta duo tigna ante frontes pedes xii crassa et lata uti in basi sunt scripta insuper hanc compactionem erigantur postes compactiles praeter cardines pedum uiiii crassitudine quoquouersus palmopedales interualla habentes inter se sesquipedis ea concludantur superne intercardinatis trabibus supra trabes conlocentur capreoli cardinibus alius in alium conclusi in altitudine excitati pedes xii supra capreolos conlocetur quadratum tignum quo capreoli coniungantur ipsi autem laterariis circa fixis contineantur teganturque tabulis maxime palmeis si non ex cetera materia quae maxime habere potest uirtutem praeter pinum aut alnum haec enim sunt fragilia et faciliter recipiunt ignem circum tabulata conlocentur crates ex tenuibus uirgis creberrime textae maximeque recentibus percrudis coriis duplicibus consutis fartis alga aut paleis in aceto maceratis circa tegatur machina tota ita ab his reicientur plagae ballistarum et impetus incendiorum est autem et aliud genus testudinis quod reliqua omnia habet quemadmodum quae supra scripta sunt praeter capreolos sed habet circa pluteum et pinnas ex tabulis et superne subgrundas proclinatas supraque tabulis et coriis firmiter fixis continentur insuper uero argilla cum capillo subacta ad eam crassitudinem inducatur ut ignis omnino non possit ei machinae nocere possunt autem si opus fuerit eae machinae ex uiii rotis esse si ad loci naturam ita opus fuerit temperare quae autem testudines ad fodiendum comparantur oruktides graece dicuntur cetera omnia habent uti supra scriptum est frontes uero earum fiunt quemadmodum anguli trigoniorum uti a muro tela cum in eas mittantur non planis frontibus excipiant  plagas sed ab lateribus labentes sine periculoque fodientes qui intus sunt tueantur non mihi etiam uidetur esse alienum de testudine quam hegetor byzantius fecit quibus rationibus sit facta exponere fuerat enim eius baseos longitudo pedum lxiii latitudo xlii arrectaria quae supra compactionem erant quattuor conlocata ex binis tignis fuerant compacta in altitudinibus singula pedum xxxui crassitudine palmopedali latitudine sesquipedali basis eius habuerat rotas uiii quibus agebatur fuerat autem earum altitudo pedum ui s crassitudo pedum iii ita fabricata triplici materia alternis se contra subscudibus inter se coagmentatae lamnisque ferreis ex frigido ductis alligatae eae in arbusculis siue amaxopodes dicuntur habuerant uersationes ita supra transtrorum planitiem quae supra basim fuerat postes erant erecti pedes xuiii latitudine s crassitudine fz distantes inter se is supra eos trabes circumclusae continebant totam compactionem latae pede i crassae s supra eam capreoli extollebantur altitudine pedum xii supra capreolos tignum conlocatum coniungebat capreolorum compactiones item fixa habuerant lateraria in transuerso quibus insuper contabulatio circumdata contegebat inferiora habuerat autem mediam contabulationem supra trabiculas ubi scorpiones et catapultae conlocabantur erigebantur et arrectaria duo compacta pedum xxxxu crassitudine sesquipedali latitudine rii coniuncta capitibus transuersario cardinato tigno et altero mediano  inter duos scapos cardinato et lamnis ferreis religato quo insuper conlocata erat alternis materies inter scapos et transuersarium traiecta e cheloniis et anconibus firmiter inclusa in ea materia fuerunt ex torno facti axiculi duo e quibus funes alligati retinebant arietem supra caput eorum qui continebant arietem conlocatum erat pluteum turriculae similitudine ornatum uti sine periculo duo milites tuto stantes prospicere possent et renuntiare quas res aduersarii conarentur aries autem eius habuerat longitudinem pedum clxxx latitudine in imo palmopedali crassitudine bipedali contracto capite in latitudine pes crassitudine s is autem aries habuerat de ferro duro rostrum ita uti naues longae solent habere et ex ipso rostro lamminae ferreae iiii circiter pedum xu fixae fuerant in materia a capite autem ad imam calcem tigni contenti fuerunt funes iii crassitudine digitorum uiii ita religati quemadmodum naues a puppi ad proram continentur eique funes praecinctura e transuersis erant religati habentes inter se palmipedalia spatia insuper coriis crudis totus aries erat inuolutus ex quibus autem funibus pendebat eorum capita fuerunt ex ferro factae quadruplices catenae et ipsae coriis crudis erant inuolutae item habuerat proiectura eius ex tabulis arcam compactam et confixam in qua    rudentibus maioribus extentis per quarum asperitates non labentibus pedibus faciliter ad murum perueniebatur atque ea machina sex modis mouebatur progressu regressu item latere dextra et sinistra porrectiones non minus in altitudinem extollebantur et in imum  inclinatione demittebantur erigebatur autem machina in altitudinem ad disiciendum murum circiter pedes c item a latere dextra ac sinistra procurrendo praestringebat non minus pedes c gubernabant eam homines c habentem pondus talentum quattuor milium quod fit cccclxxx pondo de scorpionibus et catapultis et ballistis etiamque testudinibus et turribus quae maxime mihi uidebantur idonea et a quibus essent inuenta et quemadmodum fieri deberent explicui scalarum autem et carchesiorum et eorum quorum rationes sunt inbecilliores non necesse habui scribere haec etiam milites per se solent facere neque ea ipsa omnibus locis neque eisdem rationibus possunt utilia esse quod differentes sunt munitiones munitionibus nationumque fortitudines namque alia ratione ad audaces et temerarios alia ad diligentes aliter ad timidos machinationes debent comparari itaque his praescriptionibus si qui attendere uoluerit et ex uarietate eorum eligendo in unam comparationem conferre non indigebit auxiliis sed quascumque res ex rationibus aut locis opus fuerit sine dubitatione poterit explicare de repugnatoriis uero non est scriptis explicandum non enim ad nostra scripta hostes comparant res oppugnatorias sed machinationes eorum ex tempore sollerti consiliorum celeritate sine machinis saepius euertuntur quod etiam rhodiensibus memoratur usu uenisse diognetus enim fuerat rhodius architectus et ei de publico quotannis certa merces pro artis dignitate tribuebatur ad honorem eo tempore quidam architectus ab arado nomine callias rhodum cum uenisset acroasin fecit exemplarque protulit muri et supra id ma  chinam in carchesio uersatili constituit quae helepolim ad moenia accedentem corripuit et transtulit intra murum hoc exemplar rhodii cum uidissent admirati ademerunt diogneto quod fuerat quotannis constitutum et eum honorem ad calliam transtulerunt interea rex demetrius qui propter animi pertinaciam poliorcetes est appellatus contra rhodum bellum comparando epimachum atheniensem nobilem architectum secum adduxit is autem comparauit helepolim sumptibus inmanibus industria laboreque summo cuius altitudo fuerat pedum cxxxu latitudo pedum lx ita eam ciliciis et coriis crudis confirmauit ut posset pati plagam lapidis ballista inmissi pondo ccclx ipsa autem machina fuerat milia pondo ccclx cum autem callias rogaretur ab rhodiis contra eam helepolim machinam pararet ut illam uti pollicitus erat transferret intra murum negauit posse non enim omnia eisdem rationibus agi possunt sed sunt alia quae exemplaribus non magnis similiter magna facta habent effectus alia autem exemplaria non possunt habere sed per se constituuntur nonnulla uero sunt quae in exemplaribus uidentur ueri similia cum autem crescere coeperunt dilabantur ut etiam possumus sic animum aduertere terebratur terebra foramen semidigitale digitale sesquidigitale si eadem ratione uoluerimus palmare facere non habet explicationem semipedale autem aut maius ne cogitandum quidem uidetur omnino sic item in nonnullis exemplaribus  uidentur quae admodum in minimis fieri uidentur absque eodem modo in maioribus ideo eodem modo rhodii ea de ratione decepti iniuriam cum contumelia diogneto fecerunt itaque posteaquam uiderunt hostem pertinaciter infestum machinationem ad capiendam urbem comparatam periculum seruitutis uastitatem ciuitatis expectandam procubuerunt diogneto rogantes ut auxiliaretur patriae is primo negauit se facturum posteaquam ingenuae uirgines et ephebi cum sacerdotibus uenerunt ad deprecandum tunc est pollicitus his legibus uti si eam machinam cepisset sua esset his ita constitutis qua machina accessura erat ea regione murum pertudit et iussit omnes publice et priuatim quod quisque habuisset aquae stercoris luti per eam fenestram per canales progredientes effundere ante murum cum ibi magna uis aquae luti stercoris nocte profusa fuisset postero die helepolis accedens antequam adpropinquaret ad murum in umido uoragine facta consedit nec progredi nec egredi postea potuit itaque demetrius cum uidisset sapientia diogneti se deceptum esse cum classe sua discessit tunc rhodii diogneti sollertia liberati bello publice gratias egerunt honoribusque omnibus eum et ornamentis exornauerunt diognetus eam helepolim reduxit in urbem et in publico conlocauit et inscripsit diognetus e manubiis id populo dedit munus ita in repugnatoriis rebus non tantum machinae sed etiam maxime consilia sunt comparanda non minus chio cum supra naues sambucarum machinas hostes comparauissent noctu chii terram harenam  lapides progesserunt in mare ante murum ita illi postero die cum accedere uoluissent naues supra aggerationem quae fuerat sub aqua sederunt nec ad murum accedere nec retrorsus se recipere potuerunt sed ibi malleolis confixae incendio sunt conflagratae apollonia quoque cum circumsederetur et specus hostes fodiendo cogitarent sine suspicione intra moenia penetrare id autem a speculatoribus esset apolloniatibus renuntiatum perturbati nuntio propter timorem consiliis indigentes animis deficiebant quod neque tempus neque certum locum scire poterant quo emersum facturi fuissent hostes tum uero trypho alexandrinus ibi fuerat architectus is intra murum plures specus designauit et fodiendo terram progrediebatur extra murum dumtaxat extra sagittae missionem et in omnibus uasa aenea suspendit ex his in una fossura quae contra hostium specus fuerat uasa pendentia ad plagas ferramentorum sonare coeperunt ita ex eo intellectum est qua regione aduersarii specus agentes intra penetrare cogitabant sic lineatione cognita temperauit aenea aquae feruentis et picis de superne contra capita hostium et stercoris humani et harenae coctae candentis dein noctu pertudit crebra foramina et per ea repente perfundendo qui in eo opere fuerunt hostes omnes necauit item massilia cum oppugnaretur et numero supra xxx specus tum agerent massilitani suspicati totam quae fuerat ante murum fossam altiore fossura depresserunt ita specus omnes exitus in fossam habuerunt quibus autem locis fossa non potuerat fieri intra murum barathrum amplissima  longitudine et amplitudine uti piscinam fecerunt contra eum locum qua specus agebantur eamque e puteis et e portu impleuerunt itaque cum specus esset repente naribus apertis uehemens aquae uis inmissa supplantauit fulturas quique intra fuerunt et ab aquae multitudine et ab ruina specus omnes sunt oppressi etiam cum agger ad murum contra eos compararetur et arboribus excisis eoque conlocatis locus operibus exaggeraretur ballistis uectes ferreos candentes in id mittendo totam munitionem coegerunt conflagrare testudo autem arietaria cum ad murum pulsandum accessisset permiserunt laqueum et eo ariete constricto per tympanum ergata circumagentes suspenso capite eius non sunt passi tangi murum denique totam machinam malleolis candentibus et ballistarum plagis dissipauerunt ita eae uictoriae ciuitatum ciuitates non machinis sed contra machinarum rationem architectorum sollertia sunt liberatae quas potui de machinis expedire rationes pacis bellique temporibus et utilissimas putaui in hoc uolumine perfeci in prioribus uero nouem de singulis generibus et partibus comparaui uti totum corpus omnia architecturae membra in decem uoluminibus haberet explicata  